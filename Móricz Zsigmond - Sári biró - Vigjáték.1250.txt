The Project Gutenberg eBook, Sári biró, by Zsigmond Móricz


This eBook is for the use of anyone anywhere in the United States and most
other parts of the world at no cost and with almost no restrictions 
whatsoever.  You may copy it, give it away or re-use it under the terms of
the Project Gutenberg License included with this eBook or online at 
www.gutenberg.org.  If you are not located in the United States, you'll have
to check the laws of the country where you are located before using this ebook.




Title: Sári biró
       Vigjáték


Author: Zsigmond Móricz



Release Date: July 16, 2020  [eBook #62674]

Language: Hungarian

Character set encoding: UTF-8


***START OF THE PROJECT GUTENBERG EBOOK SÁRI BIRÓ***


E-text prepared by Albert László from page images digitized by the
Google Books Library Project (https://books.google.com) and generously
made available by HathiTrust Digital Library (https://www.hathitrust.org/)



Note: Images of the original pages are available through
      HathiTrust Digital Library. See
      https://hdl.handle.net/2027/hvd.hnq686




A CIMLAPOT FALUS ELEK RAJZOLTA.


MÓRICZ ZSIGMOND

SÁRI BIRÓ

VIGJÁTÉK






BUDAPEST
A „NYUGAT“ KIADÁSA
1910

A szinházakra nézve kézirat.

A fordítás jogát fenntartja a szerzõ.




SZEMÉLYEK:

  =Sári biró=
  =A biróné=
  =Jóska=, a legkisebb fiuk
  =Terka=, egyik menyük
  =Pista=, ennek a gyereke
  =Pengõ Kovács=
  =Lizi=, a lánya
  =Hajdók= sógor
  =Manczi=
  =Veróni=
  =Gedi=
  =Varju=

Történik ma, egy nyirségi faluban.




ELSÕ FELVONÁS.

(Nyirségi parasztház. Az u. n. „hátulsó ház“; a nappali, lakószoba,
rendes, de túlzsufolt; butorokkal és házi lommal tele. A biróné
ingvállban sürög-forog, takarit, Veróni egy széken ünneplõ ruhában,
idegenül megül magának, Pista kukoricza-csutkával játszik a
boglyakemencze tövében. Valamennyien az erõsen í-zõ nyelvjárás szerint
beszélnek, a mely itt fõbb vonásaiban van jelezve.)

=Biróné=: Jaj, te Veróni, te Veróni, mi lett belõled Veróni.

=Veróni= (ijedten): Mi Sári?

=Biróné=: Hiszen te egész vín asszony lettél! Nem szígyelled magad így
megvínûlni?

=Veróni= (bambán): Isz én nem akartam Sári.

=Biróné=: Ne busulj Veróni, mi is olyan hegyes kis jányok vótunk, mikor
még csak egy bakaraszra látszottunk ki a fõdbül, mint a maiak…
Emlékszel, mikor az oskolát elvittem firidni? Aszontam a gyerekiknek,
azt izente a rektor, ma vákáczió, ma firidni kell. Hiszen veled
kijáttattam ki.

=Veróni=: Hö-hö. Oszt íngem vert el a rektor, mert te leesküdted, hogy
te nem mondtad.

=Biróné=: Igazán Veróni? Ennek örülök, hogy mán akkor is vót magamhoz
való eszem.

=Veróni=: Vót neked egy egész oskolának való… Hé be megvert akkor a
mester. Ojan tenyereseket adott!…

=Biróné=: Nem baj Veróni! Rígen vót, mán nem fáj a helye. Mutasd a
tenyered.

=Veróni= (megmutatja).

=Biróné=: No látod, nem is látszik. Azon busulj, hogy nem kapsz
olyanokat többet!… Hallod-i, be jó vóna még ecczer iskolába járni.

=Veróni= (bólogat).

=Biróné=: Nem ilyen nagyanyám lenni… Pista te! Mit danolsz te? Mi? Mit
kornyikálsz te?

=Pista=: Ezt most tanútam.

=Biróné=: Kitül te?

=Pista=: Geditûl.

=Biróné=: Ó, a kötélre termett. Mán megint nótába vett valakit. Hát
danold el.

=Pista=: De nem tudom ám a versit. Aszonta Gedi, hogy a versit hónap
reggelig nem mongya el még magának a jóistennek se.

=Biróné=: Fujd el hát a nótáját te.

=Pista= (dudol).

=Biróné= (utána dudolja): Jó kis csúfoló nóta. Ez megint valakire jár.
Pedig ezek a mái fiatalok még danolni se tudnak mán. Hun vannak a mi
idõnkbéli nóták!… (Dudolja.) Vajon kit vett nótába a kutya!… Haj, haj
Veróni, hogy már te is nagyanyó vagy, mint én. Sose néztem ki belõled
ennyi tehetsíget. Hát persze, ehhez kell a legkisebb ész. Látod, nekem
is három fiam van, meg két jányom.

=Veróni=: Hun vannak?

=Biróné=: Hát bizony, ki erre, ki arra. Két fiam házas, két jányomat
elvitték a falubul. Van még egy rossz suttyó fiam. Ha azt is
megházasítjuk, akkor oszt elmondhassuk, hogy adjon isten jóícczakát. Mer
az ember felneveli a sok fiút, a jó fiúkat, engedelmes, szófogadó,
becsületes gyerekiket, de osztán mire? Arra, hogy ha egy asszonyszemély
a nyakába akaszkodik, akkor mán annak lesz a cselédje örökös-örökre.
Elfelejti apját, anyját. Itt van-e, ennyim van a nagy családombul
mutatónak. Ez a gyerek még eljön níha játszani, az anyja, csak ha
muszáj, az apja még akkor se… Hát te, hogy éltél miótátul elvittek
tülünk. Haza se gyüttél a szülõfaludba ecczer se. Nagyon megállottad.
Persze, most is a juss miatt gyüttél ugyi? Hogy meghótt az a vín apád
valahára… be jól tette…

=Veróni= (nekifohászkodik a beszédnek): Jaj ídes jó Istenem, Sári! (Az
orrát megtörülgeti.) Nem segít rajtam, csak a jó Isten, Sári! (A szemét
is megdörgöli.) Csak legalább pártomat fogná a mennybéli jó Isten, Sári!
(Az orrával trombitál.) Mer olyan igazi árva vagyok, nem tudja más, csak
a jó Isten, Sári!

=Biróné= (mosolyog): Dehogy nem Veróni, ott vótam az apád temetésin;
ojan göringyet hajítottam utána, majd betört a koporsója a vín kutyának…
Most mán nem tudod, hogy vájod ki a jussodat a testvéred markábul.

=Veróni= (buzgón integet).

=Biróné=: No ne félj, majd eligazítsuk.

=Veróni=: Nincs is nekem másban bizodalmam, csak az uradban, meg a jó
Istenben, Sári.

=Biróné=: Lehet is. Huszonhárom esztendeje biró az uram, de még nem volt
olyan ügye-baja senkinek a faluban, hogy én el ne izgazítottam vóna.

=Veróni= (bámészan): Te, Sári?! (Egyet gondol.) Sári, te! Hallodi te!
Mír híjják az uradat Sári birónak, Sári!

=Biróné= (mérgesen rákiált): Mert szamár az egész világ, mint te. Azír!
De a legnagyobb szamár mégis te vagy. Azír! (Csönd.)… Pista! Hogy fujtad
azt a nótát?

=Pista= (dudolja s a biróné utána zümmögi, Pista hozzá sündörög):
Nagyanyám?

=Biróné=: Mi kell fiam?

=Pista=: Aggyík egy grajcárt!

=Biróné=: Frászt! Minek a?

=Pista=: Kék.

=Biróné=: Mingyán kitekerem a nyakad! Pízt! Majd megmondom, mit adok!
Krajczárt! Nyavoját! Czukorra! Erigy a szemem elõl, míg szípen vagy!
Krajczár kén a kis büdösnek. Kitépem a nyelved, csak káromold az Istent!
(Levesz a tékáról egy szép piros almát, megtörülgeti.) Ne. Ez a tied. De
ha még egyszer krajczárt kérsz, kitekerem a nyakad.

=Varju= (vén toprongyos ember, bebújik az ajtón. Pista, a hogy meglátja,
a nagyanyja szoknyája mögé húzódik.) Aggyon Isten szerencsés jó napot.
Jaj, be kutya hideg van! (Pistához, tréfásan hízelegve.) Lefagyott a
csikónak a szarva! (Pista, a ki eddig kikukucskált rá, görbe arczot vág
s elbúvik.)

=Biróné=: Mit akar kend? Menjen a konyhába! Kifele, kifele! Nem látja,
hogy fíl a gyerek!

=Varju=: Csakhogy izé…

=Biróné=: Semmi izé. Kap egy porczió pájinkát, csak várjon sorára. No!
(Varju elmegy.) Nízze meg az ember. Mán csak az kell, hogy ide szokjék
be. Pokol nyelje el a vín toprongyosát. Szegínyek kolomposa! Érzi mán,
hogy hónap û is valaki! Biróválasztás lesz hónap, hát árulja a voksát!…
Szíp is vóna, ha a kilencedik választáson még korteskedni is kéne. Vagy
egy szóval választják meg az uramat, vagy odavágom nekik a bírósüveget!
De akkor puffan!

=Veróni=: Micsoda asszony vagy te Sári! Akar csak az oskolába, a hun
együtt jártunk!

=Biróné= (elneveti magát): Ne boczi, ne! (Megveregeti a hátát.) Tüled
ne!… Valahogy csak kell élni az embernek a sütnivalójával.

=Biró= (bejön, körültopog a szobában, szólna is, nem is; megvakarja a
bajusza tövit): Anyjuk. Hé. Hallod.

=Biróné=: No.

=Biró=: Izé.

=Biróné=: Mi a?

=Biró=: Hát, hát, – hogy – izé –

=Biróné=: Mi a mán megint?

=Biró=: No, no, semmi baj.

=Biróné=: Baj?

=Biró=: Hun a fekete gyászba van mán a pípám?

=Biróné=: Kilöktem a konyhába, mert nagyon büdös vót. Mingyán kendet is
kilököm, csak itt mólesztáljon. Az ember már egyet se szólhat a kedves,
régi jánypajtásával, mán itt zavarkodik, mingyán bajrúl károg… Mán kell
lenni valaminek! Ott az a bajvarnyu is, a se tolta be a kípit hiába… Mán
baj van avval a bíróválasztással! Deiszen csak legyen valami baj, tudom
istenem akkor igazán baj lesz!… Erigy, ott a pajtásod, beszíld meg vele…

=Biró=: Ki az?

=Biróné=: Az a szájatáti. Az a rásetudoknízni. Az a szegínyek kolomposa!
Az még nem hozott jót a házamra. Nem tudom mi van a begyibe. Betolta a
képit. Ide. Erre a szent helyre e! A gyereket majd kifogta a frász,
almát kellett a szegínynek adnom. Úgy gyütt magához. (Hirtelen kitör.)
De azt mondom kendnek, vagy egyhangu lesz a választás, vagy kötheti a
batyut a hátára, de én velem egy fedél alatt nem hál meg!

=Biró=: Hájszen hát…

=Biróné=: Ennyit érdemeltem én huszonhárom esztendei keserves
kinlódásomér, töredelmemér, sok sárbahányt garasomér, hogy mikor
kilenczedszer kerûl választásra a bíróságban, – legyen valaki, a ki fel
merje tátani a száját.

=Biró=: Hallottál valamit?

=Biróné=: No csak az van hátra, hogy még halljak is. Tán nem látom
abbúl, hogy ide be mert tolakodni az a vín Varnyu. Kelleti magát.
Kínálja a bocskort! Hiszen csak merjen valaki ellened szólani! Ott a sok
kontraktus –

=Biró=: A komódba.

=Biróné=: Úgy kitekerem a nyakát ennek az egísz falunak, hogy mind
kódusa lesz, – csak egyet merjenek nyikkanni. Csak egyhangú ne legyen a
választás!

=Biró= (neki fohászkodik és feláll): Hát Sári! ha én rajtam állana,
tudod, ha én rajtam fordulna, ha én választanék egymagam, – akkor tudom,
hogy egyhangú lenne. (Elmegy.)

=Biróné=: Jó neked Veróni, semmi bajod, csak az a kis juss!

=Veróni=: Óh Uramistenem Sári, belehalok én abba, Sári.

=Terka= (jön s köszönésûl bicczent a fejével.)

=Biróné= (feszülten figyel a menyére, hosszan néznek egymás szemébe,
mintha ki akarnák olvasni, mit tud a másik): Igaz jányom?

=Terka= (komolyan int): Igaz! Fellíp!

=Biróné= (izgatott): Várjál csak!… Veróni! Látod, mijen asszony menyem
van? Hallod-e, most legjobb lesz, ha átmégy öcsédékhez. Délután én is
benízek hozzátok. Majd eligazítjuk azt a jusst…

=Veróni= (sietve összeszedi magát, azután megáll): Jaj lelkem jó
Istenem, Sári! Segíts rajtam veszendõ árva bogaron, Sári! megáld az
Uristen Sári!

=Biróné= (megveregeti a hátát s kitolja az ajtón): Ne félj Veróni, míg
engem látsz. Isten megáldjon.

=Veróni=: Isten álgyon, Sári!

=Biróné= (megáll, szembenéz Terkával, egy ideig hallgatnak, egyik se
akar szólni): Fellép!

=Terka=: Fel! Mán vót is a fõszógabírónál.

=Biróné=: Hm.

=Terka=: Aszonta a fõbíró: senki másnak nem tenném, Pengõ Kovácsnak
megteszem.

=Biróné= (fellélekzik): Hát Pengõ Kovács!

=Terka= (gyanakodva): Anyám nem tudta?

=Biróné=: No csak beszélj!

=Terka= (mintha a fogát huznák): Hónap reggel a szógabiró a választáson
megnevezi apám mellett Pengõ Kovácsot is… Akkor pedig nem tudom mi lesz.
A házasságbúl aligha lesz valami.

=Biróné=: Aligha.

=Terka=: Arra számit az álnok lélek, hogy maguk, anyámasszony inkább
visszaállanak az egész biróságról, de a gyerekeket nem szakítják el
egymástúl.

=Biróné=: No meglássuk.

=Terka=: Azt tudom, hogy a maguk Jóskája odáig van a Pengõ Kovács jánya
után.

=Biróné=: No, az hamarébb kutba ugrana a fiamér, mint az û érte.

=Terka=: Hát azt mán csak a jó Isten tudja legjobban.

=Biróné=: Tudja azt más is!… Pista!

=Pista= (fölugrik a csutkák közül, elõáll).

=Biróné=: Kell egy krajczár?

=Pista= (int a fejével.)

=Biróné=: Szalagy hát, keresd meg Jóska bátyádat, mondd meg neki, hogy
kipukkant a hójag. Az ni! Látod! De szaladj! Mihent itt lesztek,
megkapod a pízt! (Pista vidáman elszalad.)

=Biró= (befelé jön, a gyerek az ölébe szalad): Ne te né! még felöklel!
(Felkapja az ölébe.) Ki ne menj, mer megfázol.

=Biróné=: Ereszti kend el rögtön azt a fiút! (Biró leteszi.) Mindig csak
az utamba áll. A helyett, hogy segítségemre vóna, csak útba áll. Még
véletlenségbül se tud jót tenni. Bikkfa ember! Ha én nem vónék…

=Biró= (kedélyesen az ajtóban áll): De megvagy lelkem, megvagy!

=Biróné=: Meg míg szít nem pukkadok mint az a hójag! (Biró el és menõben
megcsipi a bejövõ Lizi arczát, a ki mosolyogva kitér elõle.)

=Biróné=: Ah kit látok itt! Ki jön itt! A Pengõ Kovács ídes komám
kisjánya jön itt!

=Lizi=: Egy kis pattintott kukoriczát hoztam keresztanyámnak, ha meg nem
veti. Jónapot kívánok.

=Biróné=: Jézusom, – jónapot neked is, – hát jutok eszedbe? Drágaságom!
Te csirke te! Hej beg alig is várom, hogy jányomnak mongyalak! No ne
pirosodj te virág. Úgy-e jányom Terka, íppen errûl diskuráltunk.

=Terka=: Íppen errül.

=Biróné=: Mán még a móringot is megbeszéltük. Óh te, ne fordulj el te
nebáncsvirág. Csak ípp azt nem tugyuk idáde apád? Mer mink, hogy öregek
vagyunk, nagyon kék egy kis gazdasszony a házba. Oszt ez a mi fiunk mind
olyan nyámnyila, egy se tud asszonyt hozni nekem segítségnek, mind maga
megy el apjoka kocsisának. (Terkára mutat.) Ez is elvitt egyet. Ha még a
legkisebb is itt hágy, bele kell õszülni. Eljönnél-e hozzám, menyemnek,
te csitri?

=Lizi=: Hát akkor ki fõzne ídes apámnak?

=Biróné=: Nincs gazdasszony?

=Lizi= (legyint, ártatlanul): Ó, nem ismeri ûkelmét keresztanyám. Nagyon
bakafántos! Nem eszi az meg akárkinek a fõztjét.

=Biróné=: Hát gyûjjön ide û is! (Megöleli.) Ó be szeretlek te ján te!
Bizon ha a magamé vónál, nem szeretnélek így. De hát még az a bolond
fiu. Az megháborodna utánad!…

=Lizi= (hálásan néz a bírónéra): Ó keresztanyám!

=Biróné=: De be ki is tudta választani szépekbül a szépet, jókból a jót.
Pedig hogy bomlik utána az egész falu jánnépe, oszt csak te kellesz
neki. Ma is mondta: Ídes anyám, ez a Manczi maj megöl, úgy esenkedik
utánam. Ma is haját leltem a gatyámba varrva. De rajtam nem fog a vín
boszorkány nagyanyja varázsolása, nekem nem kell, se testemnek, se
lelkemnek. Énnékem csak egy kell, ha azt meg nem kapom, kútba ugrok,
vagy elmék világgá.

=Lizi=: Manczi?… Haját? – belevarrva?

=Biróné=: Az a! Persze a nagyanyja vajákos, az avval hatalmas, hogy
mindenkit abba szerelmesít, a kibe akar. De mán én azt mondom, nem tudom
a praktikáját, de az igazi szeretettel nem bír. Én nem fíltem a fiamat.
Adhat annak olyan szert, a mit csak akar, de tetûled nem fordítja el. Ki
is kaparnám a szemit, ha úgy venném észre!… Ihon is van mán-e! Megérezte
hogy itt vagy!

=Jóska= (beront s egyenesen a kemenczéhez siet, és leveszi a felfujt
disznóhólyagot. Pista utána): Ó te poklos! Sz ennek semmi baja. Mingyár
kitapodlak te! Beg elbolondítottál. Hát hun pukkant-e ki?

=Pista= (álnokul): Oszt én azt hittem, kipukkant, mer olyat szólt, mint
a puska.

=Jóska= (morog): Szólt az anyád czifrája, az eszed csengése. Azt
hallottad.

=Pista=: Nagyanyám is hallotta. Ugyi?

=Biróné= (kaczagva felkapja): Persze hogy hallottam. Ilyen kis gyerek,
oszt annyi esze! Meglássátok, ebbül ember lesz ha megéri! Kapsz fiam egy
krajczárt!

=Terka=: Krajczárt!… Mit kell mondani! Mi?

=Pista=: Köszönöm szípen.

=Lizi=: Ó be okos! Jaj te kis okos! (Felkapja és kiszalad vele.)

=Jóska=: Hogy még e kipukkant vóna.

=Biróné=: Hagyd mán azt a hójagot a fenébe. No. Mennyi baja van vele.
Vigyázz, mert más hójag pukkan ki. Hogy vagy evvel a jánnyal? Mi?
Aszongyák a Tass Mihály igen utána van.

=Jóska=: Keresztül is gázolok a lelkin.

=Biróné=: Hallod. Vedd csak körül szíp szerivel, osztán tudd ki, van-i a
dologba valami. Mer nem akarnám, hogy elmuljon ez a házasság. Azt se
bánom ha ma dülõre kerül.

=Jóska=: Igazán? Isz ott csak szólni kell! Három hétre meg lehet az
esküvõ. Ides anyámon fordul.

=Biróné=: Én rajtam nem fordul. Mikor mult el rajtam, a mi jó vót? Három
hét! Olyan hamar igyse, úgyse lehet meg, hun a katonaságtúl az írás?
Hiszen te pujanép, te még sor alatt se vótál. Nem is hiszem én hogy
igazán szeressen tíged az a jány. Tass Miska katona vót…

=Jóska=: Lehetett az! ha én…

=Biróné=: Ajaj, nem ojan legény vagy te, a ki után halnak a jányok.

=Jóska=: Nem-i?

=Biróné=: Éj sokér nem adnám, te, ha ez a jány úgy szeretne tíged, te,
hogy kutb’ ugrana, ha ott hagynád, te!

=Jóska= (pedri a bajuszát): Pég e bel’ugrana!

=Biróné=: Jó vón azt tudni. Lehet a’ csak oan szófiabeszéd is.

=Lizi= (jön): Ott fogta Pityut a nagyapja a konyhában. Úgy örûl a
krajczárnak. Mindenkinek megmutogassa… Igaz is! Keresztanyám, azt izente
ídesapám, – majd is elfelejtettem, – hogy átgyünne, ha most
megalkudnának a két tinóra.

=Biróné=: Mingyán, mingyán. Ki kell mennem. Várjatok meg, rögtön
begyövök. Gyere csak jányom, segíts annál a zsáknál. (Biróné és Terka
kimennek.)

=Jóska= (a hólyagot tapogatja, csóválja a fejét; Lizi leül egy székre s
összetett kézzel, kiváncsian nézi a legényt): Hogy ez még kipukkanna!

=Lizi=: H.

=Jóska= (a pipát úgy szárazon az agyara közé veszi): Eggye meg… a bides
köjkit, hogy tud hazudni… Hogy lehet ijen kis tökmag ijen nagy marha… E
la! Hogy még e pukkanna ki! Ez a hójog e!… Oan zsacskó lesz ebbûl, de
olyan zsacskó, hogy a kiskirisztus se pípált ojan acskóbul. A mijen
acskó ebbûl lesz. Mi? Lizi! Mit mondasz he? (A vállára üt.)

=Lizi=: Nyughass mán.

=Jóska=: Hogy nyughatnék, mikor ebbûl a hójogbul oan zsacskó lesz, mint
a Poncziuspilátusé. He? (Újra válloncsapja.)

=Lizi=: Legyen má eszed! Ne bolondulj.

=Jóska= (megrázza): Lizi te!

=Lizi=: No!

=Jóska=: Te!

=Lizi=: Mi a no.

=Jóska=: Hehe. Te bogár te! Eggyen meg a… (Újra megrázza.)

=Lizi=: Haccz békén? Kezedre ütök.

=Jóska= (szemébe nevet): Kell egy pípa dohán te?

=Lizi= (elfordul): Oóh.

=Jóska=: Azír ne haragugy te nagymáju! (Fütyûlni kezdi az elébbi nótát s
a dohányzacskóját rázogatja.) Ennél is külömb acskó lesz ebbûl, pég e se
kutya… Lizi! Kútba ugranál te én írtem?

=Lizi=: Íppen… Van eszembe.

=Jóska= (hallgat egyet): Hát gyufát innál értem?

=Lizi=: Rossz nehéssíget.

=Jóska=: Mi? Ismerlek, macska. Megenne a fene, ha ott hagynálak.

=Lizi=: Nagyon!… Sokat tudnék búsulni egy ijen bajusztalan fattyú után.

=Jóska= (a zacskóját a tenyerébe veregeti, tekeri): Hát – hogy hát
jobban kedvedre való az olyanféle kiszógált, kiagyusztált boka, mi?

=Lizi=: Nincs nekem semmiféle bakám. Nem kell nekem senki, csak a halál.
(Olyan érzékenyen találta mondani, hogy csaknem sirva fakad.)

=Jóska=: De aki megváltója! hallom a mit hallok!

=Lizi=: Mit ugyan?

=Jóska=: Hummi nagybajuszu korhely tekereg mán a portátok táján.

=Lizi=: H.

=Jóska=: De a ki csillaga! semmi hö, meg öhö! hanem ki a szóval! Hát
azír kutb’ ugranál?

=Lizi= (végignézi.)

=Jóska=: De od’is utánad ugranék hé! hogy ott is én fojcsalak meg, hé!…
Hanem legislegelébb abbul a zsivánbul nyomom ki a szuszt! Mer nekem oan
Tass Miskák! (Nagyot üt ököllel az asztalra) nekem ojan himmi-hummi Tass
Miskák! (Ujra nagyot vág az asztalra s öklét a lány arcza elé tartja)
nem zavarognak a vizembe… Érted? He? Megértetted! A ki szabta, varrta,
kaptafa varga! (Rémesen forgatja a szemét.)

=Lizi= (feláll, elfordul s konokul hallgat.)

=Jóska= (szintén hallgat kis ideig): Csak ezt akartam mondani.

=Lizi=: Ugyi. Hátha én azt akarom mondani, hogy hallom miféle jóféle
bájitalokat tud kotyvasztani valakinek a nagymámija. De tán nem is igen
kell fáradni még avval se, hogy a gatyaszárba hajat varrogassanak, –
elvígezi azt más is könnyebben, az igézést avval a két pislákoló kancsi
szemével.

=Jóska= (megrõkönyödve): Mit petyegsz?

=Lizi=: Azt, hogy nem kötöttelek kötéllel a nyakamba. Mehetsz, ha
akarsz, csak rajta! Mit bánom én. Ha te a Manczi kisasszonyos
miskuláncziáiba bele háborodtál, szabad az ut, szaladj utána. Tisztelem
a gusztusodat! (Sirva fakad.) Én nem vagyok utadba. Tudok én még hova
lenni. Tizenhatöles a mi kutunk! Gyufát is kapok én a bótba a
pénzeheheméhért. (Sír. A bíróné benéz az ablakon.)

=Jóska= (nagy szemet mereszt, kurtán füttyent, megvakarja a haja tövit):
Hászen akkor jó van no. Akkor mit beszílsz. Hásze csak ezt akartam. Csak
diskuráltatja itt az embert, a hejett, hogy mingyán magyarúl szólna… No.
Még mit nem fognának rám. Éj kutya nyelve van ennek a sok vín
asszonynak. Mán még a Manczival fognának hámba. Ne rücskölj mán. (Leül
az asztalhoz egy másik székre.) Szaladjon görcsre a nyelve, a ki rám
uszított.

=Lizi=: De azé is, a ki tígedet én rám!

=Jóska=: Lizi.

=Lizi=: No!

=Jóska=: Nem igaz?

=Lizi=: Mi?

=Jóska=: Az a Tass Miska.

=Lizi= (felugrik): Ne menjek haza, ha egy szó igaz belõle. Ne menjek
többet haza az apámhoz.

=Jóska=: A jó vóna.

=Lizi=: Hát te?

=Jóska=: Mi?

=Lizi=: A se igaz? a Manczi?

=Jóska=: Leesküszöm!

=Lizi=: Hát igazán nem igaz?

=Jóska=: Jó is vóna.

=Lizi=: Úgy látszik, sajnállod, hogy nem igaz.

=Jóska=: Én?

=Lizi=: Sajnállod!

=Jóska=: Jó isten, te jány! Hát ne mírgesíccs mán no! Hát csak nízz mán
ecczer tükörbe mán no! Oszt akkor te is megmondhatod, hogy sajnállom-i?…
No. Ihun a tükör e! Na. Ne fordídd el aztat a két ragyogó csillagot,
mert ojat vágok a lapockádra, te!… Jaj kis pondró! Egyem meg azt a…
Pislancs mán ide no! (Átöleli s erõvel belenézeti a szeme elé tartott
kis bádog zsebtükörbe.)

=Lizi= (belepillant, kényesen): No ugyan. Akár csak a vasórú bábát
látnám!

=Jóska=: Ó! Te sárgarigó, te! (Zsebredugja a tükröt és átöleli,
összecsókolja a lányt.)

=Lizi=: Nyughaccz? – Haccz békén? – Olyat sikótok.

=Jóska= (kis ideig szótlan, boldogan öleli; aztán elnéz a hólyagra az
asztalon): Ugyi micsoda egy acskó lesz abbul a hójogbul! Mit szólsz
hozzá, no, szójj mán egyet. (Otthagyja a lányt s felveszi a hólyagot.
Összenevetnek.)

=Biróné= (belép, velejön Pista, ki egy nagy karéj lekváros kenyeret
majszol): Ó a szentek! Ezek még most is azt a ronda disznóhójogot nízik.
Lökd mán a szemetre. Ha rálípek, kitaposom, mint a pukkantót. Erigy
dógodra. Ott vár a munka az ólba. Lizi, lányom, te meg segíthetnél egy
kicsit a menyemnek a komorába.

=Lizi=: Igenis keresztanyám. (Elsietnek. Lizi visszaszól.) De ídesapám
vár…

=Biróné=: Hadd várjon az apád, az ebugatta. Ugyis az a férfi minden
dóga, hogy az asszonyokra várjon. (Jóska és Lizi el.) Mit csinálsz,
Pista? Ne szeleskedj. (Pista megczélozott egy legyet a padláson, balkeze
mutatóujjával s a jobban egy almacsutkát tart dobásra készen. Mire
elhajitaná, nagyanyja elkapja a kezét.)

=Pista=: Ó csak azt a põcsiket akartam eltrafálni!

=Biróné=: Majd eltrafállak én, te kis trafálós fittyfiritty, csak itt
nekem sokat trafálgass.

=Varju= (félénken bejön, utána a biró is jön).

=Biróné=: Jöjjön csak beljebb Gábor, jöjjön.

=Varju=: Alássan megköszönöm gazdasszonyom, isz oda ki is jó.

=Biróné=: Jöjjön csak bátran. (Pista ellenségesen elhúzódik.) Ne félj
fiam, bácsi a’! Üljön le.

=Varju= (kis széket vesz és a sarokba ül): Így ni.

=Biróné=: Közelebb, Gábor.

=Varju=: Jó nekem itt is.

=Biróné=: Tõccs egy pohárral abbul a diólébül. Megájj, majd én, reszket
a kezed, még kilöttyinted. (Tölt.) Hát mit mondott Pengõ Kovács? Gábor!

=Varju=: Hát gazdasszonyom, – hé be jó ez! Khm, khm, fájintos kis
itaóka.

=Biróné=: Ebbül csak a kedves emberünk kap. Kell egy harapás kenyír?

=Varju=: Ó dehogy kell! Ha a számba vón is kiköpném. Dehogy is surolnám
le a torkomról ezt a mennybéli jó ízt… Hát mondok, aszonta Pengõ Kovács
gazduram, hogy a legelõt, mán hogy a falu legelõjét, a hova minden
szegíny kihajthatja a bocziját, nem osszák fel, – û nem engedi.

=Biróné=: Û? Hát ki û, Gábor? Hát û is valaki? Kend ismeri ûtet is, a
bírót is, mongya meg, ki û? Olyan nagy valaki û? Osztán ha már û valamit
mond, az szentírás? Kenteknek û hozzá kell járni? Ej Gábor, Gábor, nagy
dolog ez!… Hanem bezzeg ugyi ide senki se tette be a lábát? Mi! Hanem
hozzá járnak susogni! Hisz e’ valóságos forradalom! No! Úgy is veszik
hasznát. Egye meg a fene azt a legelõt. Hát kinek a haszna az, ha
felosztják? A szegíny ember haszna? Ugyi nem.

=Varju=: Nem bizony! Bizony nem!

=Biróné=: No hát. Azír mégis vót valaki a szegíny emberek közt, a ki
eljött vóna? oszt aszonta vóna: Biró uram, nízzen ránk is. Ne oszszák
fel azt a legelõt… Mit gondol kend, mit mondott vón a bíró?

=Varju=: Én csak azt gondolom: jó vón azt tudni!

=Biróné=: Hát tudja meg Varju Gábor. Tudja meg az egísz falu
szegínysíge. A biró azt mongya: jól van! A legelõt nem fogják
felosztani! Én nem engedem:… Õ nem engedi! Érti kend? Mindent megteszek,
– aszongya a bíró – hogy a legelõt ne oszszák fel, mert a szegínynek is
ílni kell. Ezt mondta az én uram. Az én tulajdon uram. Íppen az elébb
mondta az én filem hallatára. Úgyi te ezt mondtad?

=Biró=: Persze hogy azt. Hogy is mondtam vóna máskípp?

=Biróné=: No hát. Jól mondta?

=Varju=: Bizony jól. (Feláll.) Jól mondta bíró uram. Ha ezt meghallja a
közsíg, másik harmincz esztendeig lesz bíró ûkeeme.

=Biróné=: A’ semmi, Gábor. Mindegy az, akárki a bíró. Az a fõ, hogy a
szegíny embernek legyen benne gondviselõje. Mán pég akarki, akarmit
mondhat az uramra. Meg Pengõ Kovácsra. De aztat nem mondhassa, hogy az
én uram nem szereti a szegínt. Meg aztat se, hogy Pengõ Kovács szereti.

=Varju= (mindig közbe akart szólani s most, hogy a biróné elhallgatott,
õ is hallgat, mintha most várná a javát.)

=Biróné=: Oszt’ asse utósó, hogy míg bíró az uram, addig nincs rá
szüksíge, hogy megkapja azt, a mirûl itt az írás. –

=Biró=: A komótba.

=Biróné=: De bizony, ha csak afféle szegíny ember lesz û is, akkor
bizony sietni kell a kontraktusokat pízzé tenni. A pedig keserves vóna
majcsak az egísz falu szegínysígínek. Mer kevesen vannak, a kihez jó ne
lett vón az uram, vagy pízzel, vagy más ílelemmel…

=Biró=: Úgy a.

=Varju=: Ammán igaz! Úgy is fogja a jó Isten… megáldani írte. No.
Istennek ajállom kieteket, bíró uramat, biróné asszonyomat, egísz becses
csalággyával. Az Isten íltesse sokájig, míg a Tisza ki nem szárad
bokájig. Még ezt a csepp embert is lássam olyan szakállúnak, mint a
hétsing szakállú törpét. No, eegyüvök ecczer, mesílek rúla, hogy máskor
meg ne ijegygyen a lelkem, ha be tanálom dugni az kípes felemet. Hát
’stenágya biró uram, ’stenágya biróné asszonyom. (Kezet fognak.)
Istennek mindenféle fajta jovai szájjanak err’ a kis emberkére is a!
Hehehe. Hozzak-i egy czinkét dílután?

=Pista=: Hozzík!

=Varju=: Hehehe. Hozok ám. Annak osztán ki lehet típni a szárnyát. Meg
madzagot a lábára, úgy ránczigálni, úgy ugrál igyesen. Meg a nyakát
kitekerni, hehé, akkor szól czifrán.

=Pista=: Akkor hozzík!

=Varju=: Hí, de még miet hozok! Oan nem termett három gacsitojásba,
kilencz nyúl árnyíkjába, tizenhárom tetû kukoríkolássába.
(Megcsiklandozza a gyereket.)

=Pista= (kaczag): Másszor is elgyûjjík kend.

=Varju=: El én! El bizon. De most hipp-hopp! Sillom-topp! Disztószárnyam
gyerelõ! Most pedig kuss kifelé. Bakk! (El.)

=Biróné=: Vén pimasz szószátyár. Itt kell találkoznia Hajdók sógorral.
Nem birta mán rígen elvinni a csuda.

=Hajdók= (bejön): Aggyisten! Jónapot aggyík az isten!

=Biró=: ’gyist’n! (Kezet fognak, mosolyogva.)

=Pista=: Jónapot Józsi bátyám.

=Hajdók=: Szerbusz öcskös. (Felkapja s felhajitja a levegõbe. Pista
kaczag.) Jó vón madár lenni?

=Pista= (az ölében): Jó bizony. Asse bánnám, ha disznószárnyam vóna!

=Hajdók= (nevet): Micsoda? (Leteszi a gyereket.)

=Biróné=: Az a vén szamár Varnyu beszéli tele a fejét ilyen
butaságokkal.

=Hajdók=: Ahá, mit keresett az itt?

=Biróné=: Azér hivattalak éppen. Baj van velük. A szegénység le akarja
verni a birtokosságot.

=Hajdók=: Az árgyélussát. Csépet nekik. (Leülnek.)

=Biróné=: Nézd csak fiam, itt igazán baj van. Pengõ Kovács ránk
uszította a népet, hogy ha ûtet választják meg bírónak, akkor û ezt
teszi, meg azt teszi. Mindent összeígírt nekik.

=Hajdók=: A ficzfán fütyölõjét. Az attul kitelik. Hej, de csak kapnám
ecczer a berek alatt, ott a Taktaparton, mikor senki se láti!…

=Biróné=: Azt hirdeti, megszámoltat benneteket az erdõeladás felõl.

=Hajdók=: Megszámoltatom én ûtet a nemzetsíge felõl.

=Biróné=: Fiam, itt nektek is engedni kell vala mit. Azzal uszítja
legjobban a kúdúsokat, hogy azt hirdeti, ha ûtet megválasszák, a
legelõosztás elmarad. Hát Jóska fiam beszílj a komákkal, haggyák a
fenébe azt az osztást, míg meg nincs a választás. Akkor újra elõ lehet
venni… Mert ha ez rátok teríti a nyelvit…

=Hajdók=: Nyõjjík rá a tokaji hegy.

=Biróné=: Egy kis porhintés! Hirdessétek mindenfelé, hogy a bíró
visszavonatta veletek a legelõosztást. Mingyán nem bomlik a paraszt.

=Hajdók=: Bomojjík meg… E’ Sári néném! Ingem válasszanak meg bírónak.
Majd én kifüstölöm a czondrát. Ide kék az ilyet bízni! A ki áldója! Hát
mán kapások, meg marokköpõk igazítsák a falu dógát? De meg is fordult a
rígi jó világ. Hun vannak a rígi telkes gazdák? Szedi veszi magát a
rugott cselídníp, átvádol Amérikába, teletajicskázza a hárompízes
bugyellárisát dollárokval, hazagyün, megveszi a fejünkrül az ereszt. Û
az elsõ! De a ki teremtísit, a mán semmi, ki vót? mi vót az embernek az
apja, az öregapja? mán csak a degesz bugyilláris a becsület? Tegyenek
engem bíróvá Sári néném, hadd szegjem nyakát ennek a sok sehonnainak.
Hát mán még Pengõ Kovács is közíjek áll? Egy ijen valóságos rígi
telkesgazda nemzetsíg? Itt a világ víge!… De terem még csáti bot!

=Biróné=: Jaj fiam, nem birunk velük. Megöl a mi ûket hízlalja: a kamat.

=Hajdók= (a fogát csikorítja): Meg a, meg. De csak megharaguggyak, azt a
rézfityfiringóját! – kapom magam, dobra vetem ezt az elázott-úszott,
nyavajatörte kis birtokot, a mi még megvan, osztán magam mék ki
Amérikába (az asztalra üt), oszt’ oan szeker dolláros bankóval gyüvök
haza, megveszem a báji kastélyt! De mind kihányom a rongyosokat, mind
úrrá tészem a ki gyussal gyütt ez világra.

=Biróné=: Jól van fiam, de ha igazán kiméccz, tán csak inkább
nekünk adod el a birtokodat, ha eladóvá teszed! nem azoknak a
rongyongyülteknek. Azír hogy azok tulliczitálnak mindenkit… Csak leszel
ránk tekintettel…

=Hajdók=: Lesz az isten. Az tekint miránk Sári néném csak.

=Biróné=: No, jó. Lesz a hogy lesz. Neked is píz, a píz. Csak ezt üssük
nyélbe, a többire azután is ráírünk.

=Hajdók=: Meglesz Sári néném. Meg kell lenni. Mert mig biró bátyámuram
azt nem mondja: netek, itt a süveg! Addig senki emberfia fel ne merje
tátani a száját a bíróságra, a ki sárgacsutorás jebuzeusa van ennek a
világnak! Dologra! Istennek ajállom kenteket! Hej de birócsinálló
kedvembe vagyok! hogy mán a ganét kihántam az ólbul, nincs is ma más
dógom. Ebbül a porontybul ne csináljak egy birót?! Mi? No, legalább egy
kisbirót! ’gyisten! (El.)

=Biróné=: Pista, szaladj csak, hijd be Lizi nénédet. (Pista elszalad.
Biró, biróné igen szórakozottak, a férfi pipáz, az asszony motoz, nem
szólnak, mig Lizi be nem jön.)

=Lizi= (jön): Tessék, keresztanyám.

=Biróné=: Fiacskám, pettyem, majd hogy el nem felejtkeztem rólad.
Szaladj haza gyerekem, jaj de összelisztezted magad, még azt hiszi apád,
dógot adtam neked. (Leveregeti.) Hát csak mondd meg neki bogaram, hogy
tisztejjük, ha átgyün, átgyün, ha nem gyün, nem gyün, de a két tinó
eladó. Mentül elébb, antul jobb.

=Lizi=: Igenis keresztanyám. Mindenjót kivánok. (Elmegy.)

=Biróné= (leveri a tenyerét, mintha lisztes volna): Na. Ez is megvan.
Hadd mennyen minden, a hogy az isten akarattya… (A biróhoz szeretettel:)
Ha még most se lesz egyhangu a biróválasztás, ne legyen a neved –

=Biró=: Sári bíró!

=Biróné= (torkán akad a szó. Elhallgat, elkeseredik s csendesen leül
félre, a kemencze padkájára.)

=Biró= (borzasztóan fújja a füstöt): Ajaj, mához egy hétre bucskai
vásár… Azt a két tinót el lehetne hajtani… Abbul sose lesz jó ökör.
Nincsen csontjuk. A szarva formáját se szeretem. Ha megadják a százast,
meglehet emelni a kalapot.

=Biróné=: Száztíz ötven.

=Biró=: Tiz ötven?

=Biróné=: A hát. Tán a magam zsebjibül fizettem a pásztort. Meg ingyen
adok kötelet a szarvára.

=Biró=: Jó, no. (Hallgatnak, az öreg füstöl s oda-oda pillant a
feleségére. Többször szólna, végre nem állja.) Beléd mi bujt?

=Biróné= (megrántja a vállát, megtörüli szemét, orrát.)

=Biró= (feláll, odatopog az asszonyhoz, vállára teszi a kezét, szólna,
de elhallgat s tovább füstöl.)

=Biróné= (megrángatja magát): Erigy mán, ne haragícs… Ne fujd az orromba
azt a füstöt.

=Biró= (bölcsen): Füstölt hus tovább tart. (De azért elteszi a pipát s
visszaül a helyére.) Mit pisszegsz?

=Biróné= (kitör): Ez az én íletem, ez! Megölöm magam; olyanokba ártom
magam, amihez más asszony álmodni se tud. Oszt a vígin így fizetnek ki.
Ezt érdemlettem én.

=Biró=: Nono.

=Biróné=: Mér nem szóltál elébb, míg be nem kolompoltam a falut.

=Biró=: Hogy szóltam vóna, mikor jól csináltad. Nem vagyok én máriás
hunczut, hogy elrontsam a mi jó.

=Biróné= (kissé megjuhászodik): Hát mit nem csináltam jól?

=Biró=: Azt hékám, hogy engem meg se kérdeztél, eb vagy kutya, akarsz-i
tovább bíró lenni?

=Biróné=: Hogyne akarna? Még a kék, hogy ne is akarjon.

=Biró=: Pég hát az könnyen megeshet. Hátha elíg vót mán nekem? Hatvanhét
esztendõs ember vagyok én… Csinálj birót valamék fiadbul.

=Biróné=: Csináljon a felesíge. Én ugyan nem fogok a Török Sándor
jányábul, se a Tóti Máriébul bírónét csinálni. Nem érdemli aztat tülem
egyik menyem se. Eleget kinlódtam magamnak, kinlódgyanak mán ûk is.

=Biró=: No látod. Ezt mondom én is. Hagyjunk mán a fiatalabbaknak is.

=Biróné=: Vén szamár. Mindig is az vót. Hóttáig se hagyja el a
szamárságát. Most, mikor pecsenye jön, feláll az asztaltúl. Nem tudom,
hogy lehet jóllakni ebéd víge elõtt… Megvót a tagosítás, nem vót jó,
hogy biró vótál? Meg az erdõeladás. Sajnállod, hogy a tied lett, a mi a’
lett? Most jön a legelõosztás. Mán nincs étvágyod? Nem szígyelled magad?

=Biró=: De ha az osztást odaígéred a szegínysígnek.

=Biróné=: Ne tettesd mán magad! Ne tettesd! Szeretem az ilyeneket. Tán
nem csínálják meg a nagy gazdák a te ellenedre! Biz én nekem nagyon fáj
a fogam rá, hogy egy kicsit kikerekítsük a Rétekalját. Ó be gyönyörû egy
táblát lehet lesz hozzá hasítani a közlegelõbül. Csak a jedzõvel kell
egyességbe lenni. De ha nem vagy biró, köpnek rád!

=Biró=: Jó van Sári, jó van. De meglásd, nagyobb legelõt veszítesz, mint
a mit nyersz. Pengõ Kováccsal nem lehet csak úgy kukoriczázni. A mit az
ecczer a fejibe vett… Én ugyan szívembül-lelkembül utálom a czudar
kutyát, a komisz garasos kupecczit, – de a Lizije, Sári, az fájn kis
jány. Ha ûtet nem szeretem is nászomnak, de aztat szeretném menyemnek.

=Biróné=: No bizony nincs is több jány a világon. De belehabarodtatok
ebbe a mázas csuporba. Kap a mi fiúnk akár papkisasszonyt.

=Biró=: Nem kell nekem se papkisasszony, se más kisasszony, csak a Lizi.
Mer a Jóskának se kell. Oszt Pengõ Kovács nem Sári bíró. Ha az ecczer
árát szabja, meg is veszi. Pedig én belelátok a veséjébe. Nagyon
ráéhezett mán a biróságra.

=Biróné=: Vár, ha muszáj.

=Biró=: Nem vár a!

=Biróné=: Nem?

=Biró=: Aligha. Kiszámította az a maga idejit.

=Biróné=: No meglássuk.

=Biró=: Iszen persze hogy meglássuk. De ujfent csak aszondom, hogy jól
ismersz. Sári bíró vagyok a világ elõtt, de elõtted nem vagyok. Én neked
ez világon mindent megcsináltam, amire csak szádat feltátottad.
Emlékszel, milyen csufságokat vettem magamra a kedvedért. Bár azt az
egyet ne tettem vóna, mikor a 87-iki rossz terméskor addig óbégattál a
fülembe, hogy az aratók keresztjébül mindbül visszavettem egy kévét…
Mindent megcsináltam, meg is csinálok, a mit akarsz. Hanem egyet nem. Ha
a gyerekik bóldogsága van bajba, azt nem adom egy marhalegelõér.
(Végigmegy a szobán, aztán megáll a biróné elõtt, a ki elhallgatva,
megszeppenve figyel rá.) Hanem addig se bú, se kár. Minden jól van, jól
csináltad öregem. Anyjukom, vén csontom. (Megveregeti a hátát.) Szikkadt
óldalbordám. Héj be elég vóna tíz asszonnak az eszed.

=Biróné= (boldogan hallgatja, egyszerre fölriad): Nono, csak még ne
siess. Hallom már a krákogását annak a zsivánnak. De most már osztán te
állj sarokra, mert Pengõ Kováccsal nem asszonynak való perbe szállani.

=Biró=: Jójó, nem tanált ki még olyat Sári, a mit a biró meg nem tudott
vóna csinálni. (Összenevetnek.)

=Pengõ Kovács= (jön): Aggyon az isten áldást, bíkessíget.

=Biróné=: Aggyon isten. Isten hozta nálunk, kedves keresztkomám uram.

=Pengõ Kovács=: Köszönöm, magam is igyekeztem kedves keresztkomám
asszony. Hogy vannak ijenkor. Mi dógozódik, sütõdik, fõzõdik?

=Biróné=: Hát csak ípp hogy megvagyunk nagy csendessígbe, még a víz is
megposhad nálunk, nincs a mi zavarja.

=Pengõ Kovács=: Az a jó, az az egíssíges. Csak soha ne legyík háborúság.

=Biró=: Bolond beszéd, koma, ha háború nem vóna, mi lenne a világbul.
Most is az a baj, hogy már rígen vót 48, nagyon elszaporodott az emberi
fajzat, muszáj egymást enni, ha mán a muszka nem esz bennünket.

=Pengõ Kovács=: Az is valóigaz, kedves biró komám uram! (Nevet.)

=Biróné=: Tegye le azt a gubát, kedves komám uram.

=Pengõ Kovács=: Elbírja a birka is a gyapját kedves komámasszony.

=Biró=: Azt is megnyírik níha koma.

=Pengõ Kovács=: Eleget is sajnájja, béget az ojankor.

=Biróné=: De nincs is itt elég meleg úgyi?

=Pengõ Kovács=: De jó meleg van. (Leteszi a gubát.) Hej lehet melegsíg,
szíp bogja fák vagynak az udvaron!

=Biró=: Másnak az udvarán is van!

=Biróné=: Egyformán tõtt az erdõbûl.

=Pengõ Kovács=: Há’, ha egyformán tõtt vóna. Akkor jó vóna! Akkor tudom
nem alkudnánk a két tinón, csak belenyulnék a lajblizsebbe, oszt azt
kérdeném – hogy adik? (Leülnek.)

=Biró=: Kérdeni se kell azt, csak fizetni.

=Pengõ Kovács=: Ha vón mibûl. De még nekem nem szógált a szerencse… Hát
tán csak nem tartják magukat még most is a három ötvenesnél?

=Biró=: Egy hét óta mennyit hízott az a marha. Tán azír eresszük lejjebb
az árát?

=Pengõ Kovács=: Vín kutya kend bíró komám. Még a szárazmínkût is meg
akari fejni.

=Biró=: Meg biz én koma, ha hagyi magát.

=Pengõ Kovács=: Jól teszi. De azír két ötvenes mindig elíg azír a két
bocziír. Egy százas mán uras fizetsíg!

=Biró=: Hm. Az még a csordásnak is kicsi bér. Ojan csontú marhákír. Csak
a szarva míjen lesz annak! Két esztendõt se adok neki, 500 pengõt ér
darabja.

=Pengõ Kovács=: No. Párjáír is sok lesz. Nincs nekem olyan szerencsém,
mint másnak. Megírem, hogy 500 helyett ötöt kapok írtek. Ha ötön el nem
viszik… Peig csak ezután gyün velek a baj, eddig a pásztor meg a jó
isten vót a gondviselõje.

=Biró=: Iszen ha a debreczeni kollégyiumot is kijárta vóna, nem ennyi
vón az ára.

=Pengõ Kovács=: Hehehe. Vagy ennyi se.

=Biróné= (Az asztalon levõ tál pattogatott kukoriczát elébe tolja):
Tessék komám uram.

=Pengõ Kovács=: Köszönöm, nem ílek vele. Én mán csak úgy vagyok, hogy
„jó nekem a hús is.“

=Biróné=: Peig e jó helyrûl kõtt. A kied jánya hozta. Ej istenem, be
drága jó kis jáncseléd. Úgy szeretem mint a magamét. Hát még a fiam!

=Pengõ Kovács=: Az én jányom is jó szívvel van a Jóska gyerekhez.

=Biróné=: Vettem észre. A genge jószág tán még utána is halna, ha ez a
bolond fiu másra kacsintana vagy egyet.

=Pengõ Kovács=: Nagyon összeszoktak. A Jóska is hamarébb elmenne a
burkusháborúba, minthogy más jánhoz kínszerítsík.

=Biró=: Hát, mán az én fiam azt teszi, a mit én akarok.

=Pengõ Kovács=: Az én jányom is. Magam nevelése… Na. Avval a tinókkal mi
lesz hát?

=Biró=: Megmondom. Látom, azt a harmadik bankót nagyon nehezelled. Isten
neki, szakasszuk ketté. Fele essen ide, fele essen oda, – fene essen
bele.

=Pengõ Kovács=: Nem úgy lesz a bátyámuram. Mer nem ugy mírik az
igasságot, nem arasszal, se nem réffel, se nem víkával. Nem igassággal
mírik az igasságot. Hanem ököllel. Mámost nízzük csak össze a mi két
öklünket. Láti kend az enyimet, mien csontos, kemíny, – a kendé meg mien
puha, erõtelen. Huszonhárom esztendeje ül kend a husos tálnál, csak
kanalaz. Kend mán el is puhult, mer ídes bor kell kendnek, ha bemegy a
városba az urakkal, pukkanós bor! De nekem a ríti viz is jó vót eddig,
mint a bíkának, meg a bikának. Azír vagyok én ilyen fene bika, mer én
minden garasír megverekettem, hát drága nekem a garas. Kend meg csak ípp
hatta, hogy hadd gyûljön ott a komótba… He, he, he. Drágább nekem a píz,
mint kendnek. Azír ne lelketlenkedjék velem. Aggya ide a százasír azt a
két kis sovány boczit.

=Biró=: Tán hogy igy papolsz. Stólának hagyjak egy ötvenest.

=Pengõ Kovács=: Felit mán lehatta! Jó, no. Isten neki fakereszt. Hogy
öröme legyen benne, hogyha mán ennyire nõttek azok a boczik, isten
irgalmábul, ingyen pásztor kezin, falu gulyájába, – hát mondok, hogy
mégis öröme legyen maguknak is bennek: ráadok még egy tizest! (Kezet
nyújt, parolára. A biró belecsap.)

=Biróné=: Levágom, de rádást kell adnod öcsém! Hun a kötél ára? Ötven
grajczár!

=Pengõ Kovács=: Ihol e. (Kiszámolja a pénzt. Elébb az ötven krajczárt a
biróné markába.)

=Biróné= (megköpködi a pénzt): Fí, fí, apád, anyád ide jöjjön.

=Pengõ Kovács= (leszámolja a bankókat): Na. Dicsértessék az Uristen õ
szent felségének a neve. Szóljon ki néném az ablakon, hajtsák át azt a
két tinót hozzám.

=Biróné=: Elébb áldomást kell rá inni. (Tölt a diólébõl, aztán kimegy.)

=Biró=: Jó két ökörborjut kaptál, öcsém.

=Pengõ Kovács=: Gyenge csontja van, úgy nízem.

=Biróné= (visszajön): No, ha már ez megvan, egyuttal megalkudhatnánk a
másik boczira is! Ugye kedves komám, arra a drága szíp kis üszõboczira!
arra az én kedves lelkem keresztjányomra. (Vállára vereget.)

=Pengõ Kovács=: Hát iszen eladó. He-he-he.

=Biróné=: Mit akarsz vele öcsém?

=Pengõ Kovács=: Mit? Jókedvembe vagyok. Megmondom… Hát én ugyan vele
adom minden rétyenruttyomat, fõdeimet, kaszálóstul, legelõstül, házamat,
butoromat, még akar a fehérgunyámat, meg az ócska szeredásomat is.
He-he-he. Hozzám gyün lakni a vejem, mindenem az övé.

=Biró=: Sok lesz az nekünk.

=Pengõ Kovács=: Sok?

=Biróné=: Ajaj, nagyon sok!

=Pengõ Kovács=: No hát akkor kedves ídes komámasszony, kend is adhat
rádást, egy ökörvezetõ kötelet.

=Biróné=: Mi lenne az?

=Pengõ Kovács=: Mi?… A bíróság!

=Biróné= (dühbe jön): Bolond kend Pengõ Kovács.

=Biró= (ráförmed feleségére): Hogy vón bolond! Nem látod, hogy csakúgy
füstöl belõle az ész.

=Pengõ Kovács= (vörösen): He-he-he. Pég itt csak egy ész füstöl
biróbátyám, de ott, (rámutat a biró fejére) kettõ!

=Biróné= (mézédesen): Öregem, apjukom, ugyi elfelejtettem neked mondani,
hogy Zsuzsi néni azt suttogta ma reggel a filembe, hogy hallja, a mi
fiúnk igen utána vetette magát az õ Manczi unokájának. Hát hogy neki
nincs ellenére a dolog; de még inkább azt fogadta, az esküvõkor
testámentumot tesz, mindenét rájuk örökíti.

=Biró=: Rajtam nem mulik, csak a gyerekiken. Én nem szólok bele, ha õk
így akarják, hónap is megeshet a kézfogó.

=Biróné=: Persze, a bíróválasztás után, a lagzin egy füst alatt
ellakhatjuk a jegyváltást. Már az csak biztos, hogy egyhangu lesz a
választás.

=Pengõ Kovács=: Hát én mondtam-é, kedves biróné komámasszony, hogy ha a
falu, a hogy suttogják, hónap rám tukmálja a bíróságot, egyúttal a
Liszkát a lakzin elkendõzzük Tass Mihály öcsémmel.

=Biróné=: Úgy? Jó egészséget hozzá.

=Pengõ Kovács=: Hasonlókíppen… Hát akkor mehessünk.

=Biró=: Isten hírivel.

=Pengõ Kovács= (míg a gubát veszi felfelé, az ablakon kinéz): Hé, be jó
két tinó. Hogy lípnek hozzámfele. Nígy esztendõs korára, – biz igaza van
kedves komám, – eggye-eggye megíri az 500 pengõt.

=Biró=: Gyenge biz annak a csontja. Sose lesz belõle embersíges marha.
Tán bolond lettem vóna máskíp eladni.

=Pengõ Kovács=: Majd elválik. Ha sajnáli kelmed, visszaadhati a pízt.

=Biró=: Ha sajnálod, te is itthagyhatod.

=Pengõ Kovács=: He. He. He. (Kezet nyújt.) Azír nincs harag.

=Biró=: Mír vóna? Láttam én mán karón varnyut.

=Pengõ Kovács=: Sz’ippa!

=Biróné=: Rádfül a guba!

=Pengõ Kovács=: Biz itt jó melegsíg van. Ej jó kis erdõ vót a
Gyertyámos. Szeretném megszámoltatni a ki eladta!

=Biró=: Hát az ídesapádat, ebadta.

=Pengõ Kovács=: He. He. He. Jóegíssíget. (Elmegy. Biró, biróné
összenéznek. Igen dühösek, az asszony toporzékol.)

=Pengõ Kovács= (bekopogtat az ablakon. A biróné kelletlenül kinyitja.)
Igaz a! Nem gyünnek el hónap hozzám a bírólagziba? Meg a kézfogóra?
Kedves bátyám, Sári bíró?

=Biró=: El én. El én! Ha te is elgyüsz arra, hozzánk. Ídes öcsém,
pakfonkovács!

(Függöny.)




MÁSODIK FELVONÁS.

(A színben. Egyik oldalon az istálló vályog oldalfala, rajta ajtó. Két
oszlop tartja a szín tetejét, a hóborította kertre, távol havas
háztetõkre látni, zuzmarás ákáczok közt. Szép napsütéses délután. A hó
becsapott a színben szélen levõ tárgyakra, szekerek, ekék, gazdasági
szerszámok élére. Galyfa van felhalmozva, felvágni való. Gedi az aprító
tõkénél épen galyfát apróz. Jóska egy tõkén ül, búsúl.)

=Jóska=: Éjjajaj!

=Gedi=: Háj, háj!

=Jóska=: Héjjajajajj!

=Gedi=: Hájaháj! (Libagágogás hallatszik az ólból.)

=Jóska=: Egyen meg a fene benneteket.

=Gedi=: Kit te?

=Jóska=: Ezt a libát e! Ütte vón meg a gutta, mikor az elsõ kibújt a
tojásbul.

=Gedi=: Mír?

=Jóska=: Hullott vón le a körme, a ki az elsõ tallát kiczibálta.

=Gedi=: Nono!

=Jóska=: Még a porába is dög essen, a ki kalamust faragott belõle! A ki
az elsõ betût kipingálta vele! A fúrt eszû! Nem vót jobb dóga, csakhogy
engem keserítsen!

=Gedi=: Há mi bajod neked vele?

=Jóska=: Azír kell biró a faluba, kénkû vesse fel, hogy a sok buta
helyett irkáljon.

=Gedi=: Hát osztán?

=Jóska=: Hát’sz ha bíró nem vóna, akkor nem tiltottak vón el engem a
szeretõmtûl.

=Gedi=: Áhá, pedzem má.

=Jóska=: Éjjajaj.

=Gedi=: Háj, háj!

=Jóska=: Héjjajajajj!

=Gedi=: Hájaháj! (Bemegy az ólba s visszaszól.) Jóska!… Te… Ugrál a
szived? Gyün Manczi. A mennyasszonyod!

=Jóska=: Mennyasszonya a czempéternek. (Jóska leül a Gedi helyére a
tõkéhez s szórakozottan vagdalja az ágakat a kis baltával.)

=Manczi= (bejön s egy ideig nevetve, hallgatva néz Jóskára.) Én is itt
vagyok.

=Jóska= (felnéz): Jó van. Te bajod.

=Manczi=: Ez jó szívvel lát! Ez módis! Így kell fogadni a menyasszonyt?

=Jóska=: A’ vagy? Oszt ki a võlegíny, a bóldogtalan?

=Manczi= (nevet): Te vónál tán.

=Jóska=: Én?

=Manczi=: Hát!

=Jóska=: Ühöm.

=Manczi=: Egy kicsit szaporábban is pisloghatnál rám. Melegebben ebbe a
hidegbe.

=Jóska=: Hé Manczi szógám, nem értek én az ilyesmihez. Belefagyott mán
én belém a lílek.

=Manczi= (leül szemben egy tõkére): Tudják, ha nem mondják. Vóna csak
itt Lizi.

=Jóska=: Lizi? A más.

=Manczi=: Más?

=Jóska=: Más.

=Manczi=: Mír?

=Jóska=: Azír.

=Manczi=: Nem vagyok ojan jó?

=Jóska=: Nem hát.

=Manczi=: Hát ojan kedves?

=Jóska=: Asse.

=Manczi=: Hát ojan szíp?

=Jóska=: Ojan?… ojan nincs is több.

=Manczi=: Jó gusztusod van.

=Jóska=: A van.

=Manczi=: Rossz vagyok?

=Jóska=: Nem vagy.

=Manczi=: Kiállhatatlan vagyok?

=Jóska=: Mír vónál?

=Manczi=: Csufság vagyok?

=Jóska=: Hagyj mán nekem bíkít. Én felõlem az isten angyala is lehetsz.

=Manczi=: Azelõtt mégis jobban tudtál hozzám szólani.

=Jóska=: Manczi fiam, annak is megvan a maga oka-foka. Mióta a gatyám
korczába egy szál hajat tanáltam belevarrva, azótátul óta rád se tudok
gondolni. Annak te vagy a szerzõje. Az a vín boszorkány nagyanyád
komendálta neked biztossan. Ti akartatok avval megkötni. De rajtam nem
fog az öreganyád praktikája. Visszájára sült el.

=Manczi= (a tenyerébõl felemeli égõ arczát): Mondtam én nagyanyámnak
elõre. Nem fog mán a babonaság. Kiment divatbul.

=Jóska=: Alighanem… Különben hogy vagy hé?

=Manczi=: Köszönöm, maradhatósan. Hát te?

=Jóska=: Én is megvagyok. (Csönd.)

=Manczi=: De nincs hideg.

=Jóska=: Nincs. Jó genge üdõ van. (Csönd.)

=Manczi=: Mán mennyek?

=Jóska=: Felõlem maradhaccz. (Csönd.)

=Manczi= (a favágásra int): Szaporátlan munka.

=Jóska=: Ráér. (Csönd.)

=Manczi=: Jóska.

=Jóska=: No.

=Manczi=: Isten álgyon.

=Jóska=: Tíged is. (Manczi tovább ül. Csönd.)

=Manczi=: Te.

=Jóska=: No.

=Manczi=: Szójj mán valamit.

=Jóska=: Szalagy csak, híjd át ide Lizit.

=Manczi= (felugrik): Lizit?

=Jóska=: Aztat.

=Manczi= (megáll): A Lizit?

=Jóska=: Hánszor monygyam még?

=Manczi=: Szaladok. (Kimegy a kert felé s visszajön.) Minek?

=Jóska=: Csak. Szeretném látni.

=Manczi=: Megyek. (Elmegy.)

=Jóska= (utánakiált): Manczi!

=Manczi= (visszajön): Na.

=Jóska=: Te!

=Manczi=: No.

=Jóska=: Monygyad csak lelkedre. Szeretsz te éngem?

=Manczi=: Szeretlek hát.

=Jóska=: Kis Ferit is szereted?

=Manczi=: Mír ne? Azt is.

=Jóska=: Kovács Lajost is?

=Manczi=: Aztat is.

=Jóska=: Az ördög sámfázzon ki. Hát mír szereted ûket?

=Manczi=: Mír ne szeretném? Mindenik fiú a.

=Jóska=: Akarméknek lennél felesége?

=Manczi=: Mír ne? Ha megkírne.

=Jóska=: Jó van! Hát csak szaladj, hallodi. Mondd meg Lizinek, hogyha
Istent ösmér, szökjön át ide egy kicsit, beszílni akarok vele. No.
Egy-kettõ. Ugorgy hát. A fáját a bokádnak…

=Manczi=: Jó van na. (Vidáman, frissen elszalad.)

=Gedi= (kijön az ól ajtaján): Jóska. Mondanék valamit.

=Jóska= (feláll s átadja a helyét a legénynek): Ki vele.

=Gedi=: Hátha jó talu vón az a liba tolla.

=Jóska=: Mi?

=Gedi=: Hallodi. Csináltam én pennával egy nótát, ha azt kidanolnám a
faluba, nem lenne mír tiltani tûled a szeretõdet.

=Jóska=: Mír ugyan?

=Gedi=: Nem lenne többet biró az apád.

=Jóska=: Oan mester vagy. Hát csak danold ki.

=Gedi=: Nem lehet ám. Lakat alá títet az anyád.

=Jóska=: Az is baj?

=Gedi=: Neked nem. (Fütyöli a nótát.)

=Jóska=: E vón a?

=Gedi=: E.

=Jóska=: Jól szól.

=Gedi=: Ugyi? (Elevenen.) Hát még a verse!

=Jóska=: Fujd el.

=Gedi=: Ha vóna kurázsim.

=Jóska=: Majd megrázlak, akkor lesz. (Fütyöli.)

=Gedi=: Tudod?

=Jóska=: A filembe ragadt.

=Gedi= (dalolni kezdi):

  Sári bíró hum, hum, hum…

Az apádrul van e!

=Jóska=: Antul jobb!

=Gedi= (halkan dalol):

  Sári bíró hum, hum, hum,
  Az a bíró hum, hum, hum.
  Komótba tartják az eszit,
  Hogyha kell, csak elõveszik,
  Sári bíró hum, hum, hum.

=Jóska= (nevet, oldalba döfi Gedit egy ággal): Egyen meg a fene te
csámpás.

=Gedi= (buzgón dalolja a másik verset):

  Sári bíró, hum, hum, hum!
  Az a bíró, hum, hum, hum!
  Megvámolta a keresztet,
  Mert kevés magot eresztett,
  Sári bíró hum, hum, hum!

=Jóska= (kaczag): A nyû essen a kis bûröd alá.

=Gedi=:

  Sári bíró, hum, hum, hum!
  Az a bíró hum, hum, hum!
  Tudja mit tegyen: ecczerre!
  Csak az asszon nízzen erre!
  Sári bíró hum, hum, hum!

=Jóska=: A kû õrje meg ezt a sovány csontodat. Hun bujik ki belõled ez
az ilyen te?

=Gedi=:

  Tudja mit tegyen ecczerre,
  Csak az asszon nízzen erre!
  Sári bíró hum, hum, hum!

=Biróné= (beront): Hallgatsz el te lucziper. Mingyán agyonverlek.
(Felkap egy galyat, azzal veri.) Nóta kell neked te, nóta? majd én
megnótázlak. A birót venni nótába? Megájj kúdus nyavoja! Tolvaj,
semmiházi! Ágrúl szakadt kutya te! Itt felfogok a semmiházin, a kin
mindenki kiád, a ki lábakapczájának se kell senkinek. Gömbölyüre
hízlalom a sovány kutyát, mahónap emberi formája se lesz a disznónak!
Oszt ilyen csúfságot tesz rajtam! Te kutya te! Tüzes harapófogóval
típetem ki a nyelved te! Bíjogot süttetek a hegyire, annyit se mondasz
többet: bikk-makk! Te! Verscsináló, fû! (Köp.) Ha még értene hozzá. Te
köpedelem. Rá se megy!

=Gedi= (felugrik): A bizon rámegy.

=Biróné=: Rá az anyád nevire. Hiszen két szót nem tudsz egymásután tenni
becsületesen, te félkegyelmû. Ki ne mond valaki elõtt a neved, mert
kinevet. Oszt még ez akarna valakirûl nótát csinálni! Te félszájú te!

=Gedi= (pulykaméreggel): Ha’ vagyok, félszájú vagyok, utósó vagyok,
naplopó, korhely, csavargó, asse bánom, ha tolvaj vagyok, meg ha
zsivány, meg ha éhes, akarmit kennek rám, asse bánom! Meg asse bánom, ha
bottal püföl, meg ha ódalruddal, meg ha becsukatnak, meg ha rám teszik a
czímert se bánom. De az én versem rámegy! Mer a vers. Mer én tudom mi a,
de maga gazdasszony, oszt annyit se tud hozzá, mint a csikó az ólba.

=Biróné=: Takarodj elõlem, te kocza versfábrikátor. Láttam én mán
legényt, a ki nótába vett valakit, de az ojan szál legény volt, az egész
falu jánya veszekedett utána. Ojan bajusza vót, mint a vicispán
hajdujának. Nem is íjen málészáju keszegódalú csámpás. E tudna valamit?

=Gedi=: Á, á! tugyuk, hogy szokták ezek a nagy bajuszúak. Csak
belemongyák a nótába a nevét valakinek, megvan. De az én nótámbul egy
szó se vót egybe a másikkal, míg én nem kõtöttem.

=Biróné=: Kõtötted a sárga tojást. Tán nincsen benne száz gajdoló nótába
is, te lõcslábú, hogy „hum, hum, hum“ meg „bum bele bum“.

=Gedi=: No de most mán elíg legyík, mert megharagszok. (Hirtelen méregbe
jön.) Ej, de mit papolok itt íjen nípsíggel, a mék azt se tudja mi fán
terem a nóta. Itt a fejsze, fogja. Én tudom istenem nem vágok többet egy
darab fát sem a biró uram lakodáréjára. Hamarébb kivágom az egész
biróságot; mint az odvas fát. Aggyisten! Osztán ha hónap az egész falu a
filibe danolja gazdasszonyomnak ezt a nótát, jó lesz, ha mindenkinek
megmondja, hogy „nem megy rá!“ Aggyisten. (Kevélyen elmegy s odakint
rázendíti a nótát.)

=Biróné=: Utána! Meg kell fogni a kutyát! Pinczébe, kalodába, ki ne
danolja azt a nótát. (Biró jön.) Jaj istenem, istenem! Jaj teremtõ szent
atyám! Jaj menybéli mindenható egy isten! Jaj megváltó szent isten!

=Biró=: Ki halt meg no! Mi a? Mi a?

=Biróné=: Elmehetsz mán, elmehetsz a híreddel. Nem tesznek mán meg
kerülõnek se. Megvan mán a jó híred örökre. Hallod, hogy vonítja a kutya
végig a falun. Halli, mán a gyerekek is visítják utána! (Sír.)

=Biró=: De hát mi lelte anyádat?

=Jóska= (közönyösen): Ez a szamár Gedi nótába tette ídesapámat.

=Biró=: Tyhû a kutya, macska! Hogy tudod, hogy íngem?

=Jóska=: Én nem tudom, csak gondolom, mert úgy mongya, hogy Sári biró.

=Biró=: Akkor én vagyok! Na. Püff neki. Mír nem fogtátok itt az
ebugattát, hogy ki ne kürtölje legalább hónapig.

=Jóska=: Ídesanyám lebecsmelte, hogy rossz a nótája, oszt a félkótyó
csak megmírgeskedett, itt hagyott.

=Biró=: Na. Ez az asszonysegítség. Két kézzel keservesen megfosztja a
talut, oszt egy szájjal mind elfújja: fí! vót – nincs.

=Biróné= (sírva): Ilyen a szegény szerencsétlen asszony sorsa, a ki
olyan embernek lett a felesíge, a kit nótába lehet venni.

=Biró= (mérgesen): Te csináltál belõlem futó bolondot. Mindíg
belekotyogtál a dolgomba.

=Biróné=: Mer mír vagy ilyen gyatra. Ha ember vónál, sose kellett vóna
beleszólnom. De nekem kellett a fejemet törni mindenen.

=Biró=: Nagy baj bizony, ha az ember gyáva, de még nagyobb, ha az
asszony okos.

=Biróné=: Én is azt mondom. Vónék csak én férfi, egyszer se gondóna rá
az a köjök, hogy a nevem nótába tegye.

=Biró=: Nem ám, mert sose hattad vón, hogy a feleségem asszony mindenbe
belekottyanjon.

=Biróné=: Nem bizony, mert mire az én felségem valamit kitalált vóna,
férjemuram már rég meg is csinálta vón.

=Biró=: No csak még hangosabban. Már mozognak is a szomszédban.

=Biróné=: Csak annyit mondok, meglegyen hónap az a választás.

=Biró=: Te beszélsz? Elrontja az egész istoriát és neki áll feljebb. Ha
most e miatt boszut nem tudok állani azon a kutya Pengõ Kovácson, megüt
a guta, megüt a guta!

=Biróné=: Azt a legelõosztást… (Sír.) Ha a Rétekalját ki nem kerekítem,
belehalok.

=Biró=: Hallgass. Akkor lett vón eszed, mikor azt a fiút eleresztetted.
Azóta az egész falu bõgi a nótáját. De vigyázz, mert ecczer rádordítok.
Addig nem halok meg.

=Biróné=: Ahhoz ért. Csak ordítson, azt tud, de el is kõtözök…

=Biró=: Nono. Harminc esztendeje meghótt az anyád. Nem mehetsz hozzá.

=Biróné=: Vált sajnálja kend. Bár hozzá is kõtözhetnék mán. Úgy sincs
mit keresnem ezen a világon. Mit csinálok én mán? Ha mán még bíróné se
leszek.

=Biró=: Ki mondta, hogy nem. De bizony az leszel.

=Biróné=: Biztat kelmed éngem. A Rétekalja is tudom úgy marad, az én
részemet biztosan a legelõ tulsó sarkán szelik ki.

=Biró=: Dehogy is szelik, megkapod a hogy kivánod.

=Biróné=: Milyen tengeri teremne ott?

=Biró=: Meg is terem.

=Biróné=: Milyen repcze, harmincz magot adna.

=Biró=: Meg is adja.

=Biróné=: Hát úgyi megtróbálod azír.

=Biró=: Mit?

=Biróné=: A bíróságot.

=Biró=: Meg a ki teremtette!

=Biróné= (hizelegve czirógatja): Vénuram, öreguram, csak most az egyszer
csináld meg, soha többet semmitse kívánok tûled. Nem bánom ezután, ha
egyebet se teszel, csak a pipádat piszkálod.

=Biró=: Jójó.

=Biróné=: Sose mozogj ezután. Olyanra ülheted magad, mint egy sütõtök.

=Biró=: Meg is teszem.

=Biróné=: Nem bánom öregem, ha olyan bolondokat teszel is, mint a tokaji
hegy. Nem szólok bele.

=Biró=: Okosan, okosan.

=Biróné=: Ha az egész világ a hátadon szánt is, csak nevetek rajta.

=Biró=: Jól emlékezz erre a szódra, Sári. Mer ha még ecczer beleszólasz
a dógomba, istókuccse én kõtözök el a háztul.

=Biróné=: Soha többet. Csak most süsd el ezt a bajt. Soha többet!

=Biró=: Jóska.

=Jóska= (a ki mosolyogva nézte az öregeket): Tessík apámuram.

=Biró=: Azt a… ezt a… hallottad?

=Jóska=: Hallottam.

=Biróné=: Mit?

=Jóska=: Semmit.

=Biró=: Akkor jó. Hát annya, úgy vigyázz, tanum van kettõ. Egyik a te
fiad, a másik az én fiam. No.

=Biróné=: Ó, ó, vén bolond. Mán semmi baja. Tréfál. De pedig azóta ki is
törte a nyakát a háta megett Gedi.

=Biró=: Ne busujj. Te csak ne busujj. Csak te legyél jókedvû, mert a mit
mondtam, megmondtam!

=Biróné=: No hát akkor egy-kettõ. Vágjatok fát. Mer annyi sincs, hogy
hónap megrakjam a tüzet. Pedig sok kell a nagy lakomához.

=Biró=: Az is meglesz. Magam is hozzávetkezek.

=Biróné=: Sose vetkezz olyan nagyon, hogy még beteg legyél a nyakamra.
Hogy van most is a nyakadba ez a kendõ. (Megigazítja.) Így ni. Meg ne
fázz nekem. Nincs pénz patikára. Jajaj, mennyi baj van ezekkel a vén
gyerekekkel. (Elindul s visszaszól.) No, hadd halljam azt a
baltacsattogást. (El.)

=Biró=: Meglesz!

=Jóska=: Rögvest!

=Biró=: Hé fiam, fiam.

=Jóska=: Tessék.

=Biró=: Sose házasodj meg fiam.

=Jóska=: Hm.

=Biró=: Elment már anyád? Bement? No hát akkor le ezt a kendõt… Vagy ha
azt mondja a feleséged, hogy hazamegy az anyjához: ne mondd rá, hogy „ne
menj öregem.“

=Jóska=: Hátha nincs is anyja?

=Biró=: Azér tud a’ hová menni. Mengyen szógállni a városba. Te csak azt
mondd rá, hogy: isten hírivel! hónap késõ, ma kéne! Akkor boldog ember
leszel ezen a világon… De ha az asszony aszongya, hogy: ez fekete!
Osztán te azt feleled rá, hogy: bizon koromfekete! vagy ha aszongya,
hogy fehér, osztán te aszondod, hogy fejérebb a hónál! akkor fiam
köthetsz követ a nyakadba, mert meg is kell csinálnod, hogy az az
asszonyistória fejérebb legyen a hónál, pedig biz az mindig piszkos egy
kicsit.

=Jóska=: Jaj ídes apám.

=Biró=: Mi a fiam?

=Jóska=: Haggyon békin. Gondolni se szeretek az ilyenekre, mióta
eltiltottak maguk a szeretõmtül.

=Biró=: Ó, de nagy szamár vagy fiam. Örüjj neki. Sose azt kell elvenni,
a kit szeret az ember, hanem a kit nem szeret. Mer annak nem lehet
parancsolni, a kit szeretünk, mer ha az azt mongya, hogy itt hágy,
megfájdul a szívünk. Hanem annak, a kit kergethetnénk, még se megy. Az
úgy kiszógájja az embert, fiam! De úgy, hogy még a hejit is megtürüli az
urának, csak tessék neki.

=Jóska=: Mit ír a, ha megfájdúl a karom, ha ölelni akarom.

=Biró=: A’ fiam, szamár beszíd. E mán igazán szamár egy beszíd. Hát
ugyan mikor öleled? Nappal? Mikor látják?

=Jóska=: Hát – ícczaka is.

=Biró=: Na hát, ícczaka mind egy kutya, ídes fiam.

=Jóska= (röhög): Kendnek mán mindegy ídes apám, de nékem!

=Biró=: Ne röhögj a szemembe, te marha. Ni hogy kípen felejtem ezt az
apagyilkost. Nem hallottad a parancsot, hogy fa legyík hónapra. Hát hogy
szaporábban menjen a munka, majd én is segítek.

=Jóska=: Ne fáraggyík ídes apám.

=Biró=: Majd én avval segítek, hogy nem zavarlak a dologba. Behúzódok
egy kicsit aludni az ólba e! (Elmegy.)

=Jóska=: Vín kutya az öreg. Micsoda vín kutya!… (Fütyörészi a
biró-nótát.)

=Manczi= (jön): Pszt!

=Jóska=: Mi a?

=Manczi=: Nincs itt senki?

=Jóska=: Nincs. Ü is itt van?

=Manczi=: Nincs.

=Jóska=: Hát?

=Manczi=: Hát csak nincs.

=Jóska=: Mit mondott?

=Manczi=: Azt, hogy nem gyün.

=Jóska=: Nem gyün?

=Manczi=: Nem.

=Jóska=: Aszonta?

=Manczi=: Ühüm.

=Jóska=: Hogy nem gyün?

=Manczi=: Azt.

=Jóska=: Hm. Éha. E baj!

=Manczi=: Baj?

=Jóska=: Baj… Egyebet nem mondott?

=Manczi=: De.

=Jóska=: Mit?

=Manczi=: Azt, hogy mióta parancsolsz te neki?

=Jóska=: Ezt mondta?

=Manczi=: Ezt.

=Jóska=: Hm. Nagy baj… Egyebet nem mondott?

=Manczi=: De.

=Jóska=: Mit?

=Manczi=: Pattogott.

=Jóska=: Pattogott?

=Manczi=: De még hogy!

=Jóska=: Cz!

=Manczi=: Aszonta, û senkinek se lábakapczája, hogy fel lehessen húzni,
meg le lehessen rugni, meg hogy annyira van û ide, mint te oda, meg hogy
neki nem lehet csak úgy füttyenteni…

=Jóska=: Hász én elmentem vóna, de az apja!…

=Manczi=: Én is azt mondtam neki. De û meg azt felelte, nem kell olyan
isten gyávájának lenni. Hadd itt apádékat, oszt eriggy hozzá.

=Jóska=: Éha. Ezt mondta?

=Manczi=: Ezt.

=Jóska=: Hm. Eztet?

=Manczi=: Aztat.

=Jóska=: Hm. E baj. Oszt mást semmit se mondott?

=Manczi=: De.

=Jóska=: Beszíjj hát, mer…

=Manczi=: Aszonta, hogy: „jó van no, még ez ecczer elmegyek, legalább
kitálalom a galambomnak a mi a begyembe van!“

=Jóska= (megszeppen): Ezt mondta?

=Manczi=: Ezt a! (Csönd.) Te, gyün a vín Varnyu, a kert felõl. Én felmék
a konyhába… Izé, a Lizi itt lesz egy kis fertájóra mulva. Jajaj. Szép
menyasszony vagyok én! (El.)

=Jóska=: Én is szíp võlegíny vagyok… Mi a kût csinálok én, ha igazán
elgyün az a jány?

=Varju= (jön): Jaj ez az én fáradt, törött csontom. Úgy zörög a
szûrömbe, mint borsó az hójogba.

=Jóska=: Nem baj atyus, nem házasodik mán kend úgy se.

=Varju=: Hé, dehogy is nem házasodok, csak az a jó isten irgalmasan
magához szólítsa mán ecczer a lelkem felesígemet.

=Jóska=: Csak nem venne megint nyügöt a nyakába?

=Varju=: Ó bár minden esztendõbe tehetném.

=Jóska=: Hát hány felesége vót mán?

=Varju=: Még csak öt. De ez a mostani, ez igen jó bûrbül van, nagyon
tartós, nem birom elnyúzni. Héj pedig ojjan palotát szántam neki, a
kirájné se kap külömbet.

=Jóska=: Persze a fõd alatt.

=Varju=: Nem is a karón. Pég megérdemelné a rossz borda, hogy hollók,
varjak sirassák el. Mer e mái napon se fõzött ebídet.

=Jóska=: Mír?

=Varju=: Mer azír, hogy hát megharagudott rám. Áprehendál a szentem,
mint a czigánkovács malacza.

=Jóska=: Mír?

=Varju=: Mer aszondi, elattam az böcsületet.

=Jóska=: Az is vót valaha?

=Varju=: Vót 48-ba, de mán az apám ott hatta az akasztófán, azír nincs
nekem. Hé Mári, Mári, mír nem fõztél ebídet?

=Jóska=: Kendet csak össze kén kötni a Márijával…

=Varju=: Összekötött a pap, akadt vón fel a nyelve.

=Jóska=: Mír ment paphoz vele?

=Varju=: Mer akkor meg ippen sose lehet elhagyni, ha pap se vót az
esküvõn… Hé Mári, lelkem felesígem, be szípen tudnék keseregni a
koporsódnál, még azt is elsiratnám, hogy ma nem fõztél ebídet.

=Jóska=: Mi baj mégis?

=Varju=: Hát… Pengõ Kovács gazduram, az isten álgya meg, nekem igírte a
kerülõsíg hivatalát, ha ütet biróvá teszem; tengerifõdet is igírt! meg
malacztartást az û kondájába, oszt a malaczot is û adná, kettõt. De az
isten álgya meg az eszit, nem vílem beszílt, hanem a lelkem párommal,
osztég én nem is tuttam minderrül semmit, hát csak lázítottam egísz
dílelõtt a nípeket a Pengõ Kovács gazduram ellen. Mikor ecczer oszt
íhesen hazaesek, csak nekem gyün a lelkem felesígem: hogy aszondi, te
bolond, te ríszeg, te kódus, te bivaj, hun jársz, mikor itt az ígi
szerencse? Mondok, hogy a voksomat árultam. Hogy aszondi û mán el is
atta… Fájt osztán a szívem, mer kísõn jutott eszembe, hogy bíróné
asszonyom elfelejtett még igírni is valamit. Pedig derága az becsüllet,
üssön bele az ménkû. Abbul nem lehet megílni, ha nincs hozzá fejír
kenyír, meg füstölt paprikás szalonna. Te, nincs egy szál masinád?

=Jóska=: Nincs. De majd szaladok, hozok.

=Varju=: Sose szalaszd meg magad, maj csak lelek egyet. (Kotorász a
zsebében s kivesz egy szálat, meg akarja gyújtani s eltörik.) Ejnye,
ennyi vagyonom vót, mán hogy ílek meg, ha rá se gyúthatok.

=Jóska=: Láti kend, hogy jó lett vón, ha beszaladok írte. Mennyek? (De
meg se mozdul, eszeágában sincs, hogy menjen.)

=Varju=: Sose fiam, maj lesz a masinatartómba. (Kiveszi pléh
gyufatartóját, a mely tele van gyufával, kihúz egy szálat, meggyújtja.)

=Jóska= (kiszedi a pipáját s odahajlik): Aggyik hát nekem is abbúl a
tûzbûl. (Szippant.) Csaljuk a zsidót. (Kiesik a zsebébõl egy papirpakli
gyufa s szétömlik az egész.)

=Varju=: Ember vagy fiam. (Felszedegeti a gyufát és zsebrerakja.) Íppen
venni akartam, de nagybúsultomba sajnállottam írte a grajczárt. Vagy
kell neked?

=Jóska=: Szeggye csak kend, szeggye, oszt ne busujjík, én mondom, hogy a
mit Pengõ Kovács ígírt, így is megkapja.

=Varju=: Ó be akkurát egy igazi fattyú vagy fiam. Az isten rakjon hegyet
az áldásaibúl a fejedre.

=Jóska=: Nono.

=Varju=: Nem kell? Hát én nem bánom, ha egy cseppet se ád is. Pég
megírdemleníd a jó szivedír. Hanem igaz is, hogy nagyon rám fír a
jóakarat, mer mán Pengõ Kovácstul, attul a kutyaszivû zsivántul nincs
mit várni. Annak lefujtak. Annak mán kámpec.

=Jóska=: Hát a nóta?

=Varju=: Mifíle nóta?

=Jóska=: A mit Gedi csinált az ides apámrúl.

=Varju= (gyorsan): Arrul nem tudok én semmit se. No de megyek mán be a
konyhába, ha az a drága jó biróné asszonyom megsajnálná az íhelholt
embert. Ó, ó, mijen kalamajka. De hogy ki is kergetem ezt a kutya Pengõ
Kovácsot a falubul a mái nap mián… A kis Pistikának is hoztam valamit.
Jó kis játík. (Egy madarat vesz ki a tarisznyából. Visszateszi s el.)

=Manczi= (jön s visszaszól): Menjen csak, menjen öreg, íppen magát
várják a konyhába… Itt vagyok újra, fáér küldtek. Van-i legalább?

=Jóska=: Annyi csak van tán.

=Manczi= (szed az ölébe): Jóska! Gyün Lizi.

=Jóska=: Tyû a kisbaltáját! Siessünk akkor evvel a favágással.

=Manczi= (nevet): Csak csontot! Mindíg csak csontot!

=Jóska=: Fogd be a szád… Na! (Int, hogy menjen be innen.)

=Manczi=: Mi kell?

=Jóska=: No… de siket szemed van!

=Manczi=: Én csak szóbul értek.

=Jóska=: Tágujj mán a gyehennába.

=Manczi=: Ezt mán értem. Jól bánsz vélem.

=Jóska=: Ne forrald a vírem. Eriggy a konyhába, osztán ha ídesanyám…
érted?

=Manczi=: Mit?

=Jóska=: Jaj de megverte az isten azt a szamár embert, a ki veled köti
be a fejit. Ojan éretlen vagy.

=Manczi=: Tán hogy hírt aggyak, ha anyád kigyünne? Hogy a szentem
eltisztulhasson?

=Jóska=: Csak ne mondanál mindig többet, mint a mi kell. Ne mizserájj
mán, látod nincsen írkezísem, annyi a dógom –

=Manczi=: De meggyült ecczerre. Felõlem dógozhaccz… Megsiraccz te még
engem. Ó de kaczagnám, ha kettévágnád azt a hüvelykujjad… Na gyerünk
hát, Jóska.

=Jóska=: Mégis itt vagy? Mingyán beléd sózom ezt a tuskót.

=Manczi=: Te! De ha jól összevesztek Lizivel, elveszel engem?

=Jóska=: Vegyen el a jó Isten.

=Manczi=: No, Jóska.

=Jóska=: El no, el.

=Manczi=: Akkor jó, akkor vigyázok. (El.)

=Jóska= (vágja a galyat s fütyöli a nótát.)

=Lizi= (belopódzik): Na.

=Jóska= (ránéz s tovább dolgozik): Ülj le csak egy pettyet.

=Lizi= (leül egy tõkére): No mi lesz?

=Jóska=: Mingyán, mingyán, csak dógom van.

=Lizi= (vár): Hát mit! Hát mi lesz már?

=Jóska=: Ennye mán! láthadd, hogy sietek; hagy vágom fel ezt a kis
himi-humit.

=Lizi=: Engem ne tarts bolonddá. (Indul.)

=Jóska= (idegesen nevet.) Énnye mán, de hunczut kis csikó vagy… Jó van
na, hát itt hagyom, hát mit akarsz?

=Lizi=: Én?

=Jóska=: Te.

=Lizi=: Eén? Hogy én?

=Jóska=: Te, hát persze, hogy te.

=Lizi=: No. E valami. Hiszen te hivattál.

=Jóska=: Eén?

=Lizi=: Te.

=Jóska=: Eéén?

=Lizi=: Te. Hát persze, hogy te. Manczival.

=Jóska=: Jaj igaz. Manczival. Most jut eszembe. Látod, hogy el tud
felejteni valamit az ember. Persze, persze. No hát itt vagy.

=Lizi=: Itt a.

=Jóska=: Hát akkor üjj le. Ha itt vagy, üjj le.

=Lizi=: Sok a dógom. Sietek.

=Jóska=: Én is. Látod, hogy sietek én is. Hát várd meg mán, míg felvágom
ezt a kis… (Az egész rakás fára mutat.)

=Lizi=: Mit akarsz mondani?

=Jóska=: Én?

=Lizi=: Te, te!

=Jóska=: Én akarok valamit mondani?

=Lizi=: Úgy gondolom.

=Jóska=: Úgy gondolod? Hát mit gondolsz, mit akarok én mondani? Mi? Mond
ki na?

=Lizi=: Jaj istenem. Meg lehet õszülni. (Leül és hátat fordít.)

=Jóska= (fát vág s fütyöl): Jó kis nóta. Mi?

=Lizi=: Komisz.

=Jóska=: Tessék?

=Lizi=: Az apját is kicsufolja. (A biró kinéz az ajtón s végig hallgatja
õket.)

=Jóska=: Én?

=Lizi=: Komisz.

=Jóska=: Én csak aszontam, jó kis nóta.

=Lizi=: Az nem elég? Szegény keresztapám!

=Jóska=: Mi?

=Lizi=: Még a tulajdon fia is.

=Jóska=: Hát az apád mit mondott?

=Lizi= (gyorsan, közvetlenül, természetesen beszél): Aszonta, hogy ha
ûtet megválasszák birónak, akkor nem bánja, vót a mi vót, lesz a mi
lesz, hozzád ád. De ha meg nem választják, istenjézusszentszüzmáriauccse
nem leszek a felesíged, míg û él.

=Jóska=: Hm. Oszt û megteszi?

=Lizi=: Û meg.

=Jóska=: Pég nem választják meg.

=Lizi=: Nem! Mán káromkodott is az elébb, abbul láttam, hogy baj van.

=Jóska=: Hát a nóta?

=Lizi=: A semmi! A nóta. Ott vót az elébb Gedi, mindent elmondott. De
aszonta a vén Varju, a népek igen félnek a komóttul.

=Jóska=: A vén Varju?

=Lizi=: Az.

=Jóska=: Ott vót a vén kutya?

=Lizi=: Ott. Kinálta magát, hogy ha kerülõnek megteszik, meg ha malaczot
ád neki ídesapám a kondába, megteszi birónak.

=Jóska=: Osztán?

=Lizi=: Osztán aszonta az ídesapám, hogy mán úgyis mindegy. Nem igérte
meg neki, mer az öreg a legnagyobb tolvaj, hogy lehessen kerülõ?… Hé,
csak az apáddal beszélhetnék, be megtanítanám. Akkor még minden jóra
mehetne ki.

=Jóska=: Mi jár má megint ebbe a kis koponyába?

=Lizi= (nevet.)

=Jóska=: Hé Lizi!… Hallod!… Hé be okos vagy!

=Lizi=: Szamár.

=Jóska=: De szíp is. Ojan igen szíp!

=Lizi=: Ugyan fogd be a szád!

=Jóska=: Bizonyisten.

=Lizi= (eltakarja az arczát): Jóska!

=Jóska=: No?

=Lizi=: Én meg fogok halni.

=Jóska=: Én is.

=Lizi=: Megfogod-é majd a koporsóm rúdját? Kiviszel-é a temetõbe?

=Jóska=: Ki Lizi! Ki!… Hát te fogod-é emelni a koporsómat? Leszel-é elsõ
a hat jány közt, a ki a karján kivisz?

=Lizi=: Leszek Jóska! (Meghatódva néznek egymás szemébe.)

=Biró= (egyet-kettõt köhint, nagy libagágogás; a gyerekek felriadnak s
ijedten látják, hogy az öreg kijön és borzasztóan dörgöli a szemét.) E
mán mégis kutyaság!… Az ember nem is alhat egyet. Behuzódok szundítani
egy kicsit, hát lehet? Ez a fene liba felver, nem tudják mán lábosba
keríteni valamennyit!… Ideki is örökös dunnyogás-bummogás, mizserálás,
fene tudja, mi van itt. Oszt tessék aludni egy ilyen vén embernek.

=Lizi=: Ne tessék haragudni keresztapám…

=Biró=: Ne haragudjak! Hogyne haragudnék, ha haragszok!… Mert haragszok.
Osztán, ha én haragszok, hát haragszok. No!… Asse tudom mán mihe kapjak,
olyan zavaros a fejem… Ha most kialhattam vón magamat, akkor jó vón!
Akkor tudnám, mit csináljak. Ha semmit se hallok!… De így! Jézus Isten,
most mán mihez kapjak?

=Lizi=: Tudnám én!

=Biró=: No hát mér nem beszélsz? Csak haragítanak, mig meg nem
haragszok. Tudja, oszt nem beszél! Mit tartod a begyedbe? Ez is ojan
mán… Ez se jobb a Deákné vásznánál… Hát beszíjj hát.

=Lizi=: Tessék megcsínálni, hogy ne legyék biró.

=Biró= (meghökken): Püff. Az embernek eláll a lélekzetje. Jóska. Nízz
csak körül, nincs erre valahol ides anyád?

=Jóska= (óvakodva körülnéz): Nincs.

=Biró=: Akkor jó. Hát mit beszílsz te csibe?

=Jóska=: Nincsen itt.

=Biró=: Jójó, mán hallottam… Nagyon is bánnám… De vigyázz azír! Te meg
nyisd meg azt a kerepelõt.

=Lizi=: Ha én keresztapámnak vónék, keresztapám meg nekem vóna! Tudnám
én micsinájjak.

=Biró=: Mit te?

=Lizi=: Úgy dógoznék, a verítík is csurogna rúlam, – oszt mit tehessek,
ha mégis minden visszájára sül el?

=Biró=: Juj te! Az istenír, anyjukod meg ne hajja. Jóska! Ezt a jánt el
ne vedd, az isten álgyon meg, mert ha az én felesígembe egy ördög
lakott, a tiedbe hét fog lakni… Hát osztán, hogy is gondolnád azt, fiam?

=Lizi= (nevetgél): Én csak úgy könnyen. Keresztapámnak két embere van!
Az egyiket el kell csapni, a másikat meg kell kérni. A vén Varjun könnyü
kiadni, Hajdók sógor meg ért az okos szóból. Akkor osztán az egész falu
a mienk.

=Biró=: Ó gyerekek, gyerekek, mi lesz belõletek, ha nagyra nõttök…
Csakhogy nem lehet ám egy egísz falut összeesketni, hogy egy se tátsa ki
a száját. Meg oszt anyátok olyan kontrabontot fog csinálni a komóttal,
hogy bepereli az egísz falut.

=Lizi=: Mindennek módja van keresztapám. Hát ugyina. Ide értsen. Hát ha
ídesapám bíró akar lenni, akkor ugyi egy árkus papirt elõvesznek, osztán
arra ráírják tizenketten, hogy ûk azt akarják, hogy essez legyen a bíró?
Ugyi?

=Biró=: Essez – ugyi.

=Lizi=: Na hát, alá kell iratni azt az árkust az egísz faluval. A vín
Varju ha megharagszik, aláírassa az egísz szegénységgel, Hajdók sógor,
meg ha keresztapám szípen megkíri, a nagygazdákkal. Akkor osztán
keresztanyám se szólhat, mert az egísz faluval nem lehet ujjat huzni.
Ugyi.

=Biró=: Ugyi.

=Lizi=: Oszt hogy is szólna, mikor magára vessen az egészír. Û kergette
el a Gedit, oszt a nóta vót az egésznek az oka.

=Biró=: Hahaha.

=Jóska=: Hihihaha. (Összenevetnek.)

=Biró=: El ne vedd ezt a jánt, mert belõled is bírót csinál, ha eszibe
jut.

=Jóska=: Csakhogy én velem nem lehet csak úgy kukoriczázni.

=Biró=: Hej dehogy nem lehet fiam, ojan a fajtánk, jó hízók vagyunk, az
asszony avval etet, amivel akar. Én is ládde, hogy megropogtatom azt is,
a mit a menyem önt elibém…

=Jóska=: Ídes apám, gyön a vín Varnyu a konyhábul errefele.
(Libagágogás.)

=Biró=: Szalaggy csak jányom, mi a fene baja van annak a libának. Még
kigyün anyátok, ha meghajja… Te! Liszka te! Osztán ha ki tanálna ide
nízni, van ám ott egy hátulsó ajtó…

=Lizi=: Ó keresztapám! Engem tanít?

=Biró=: Persze, persze. Fejércselédet a hamisságra. (Lizi nevetve bemegy
az ólba.)

=Varju= (jön): ’gyisten bíró uram.

=Biró=: No.

=Varju= (elõredöczög): Pengõ Kovács is kibúdosik mán a faluból, a híres.

=Biró=: Kend miatt?

=Varju=: He-he-he. Bíró uram miatt.

=Biró=: Hogyhogy. Én ugyan nem kergetem a bóldogtalant. Én tülem nem
tagatta meg se a kerülõsíget, se a kondán a malaczot.

=Varju=: Nem baj. Ha tagatta, jól tette, nem tette káromat. Bíróné
asszonyom mán rá is duflázott igírettel.

=Biró=: Az asszonynak igírni szabad.

=Varju= (hebeg): Hát csak, tán csak, bíró uram csak tán nem vonná el
tûlem grácziáját?

=Biró=: Biz a falu tolvaját nem is teszem csõsznek.

=Varju=: Hm… De a legelõosztás elmarad?

=Biró=: El addig. Én felõlem maradhasson, de ha a nagygazdák akarik…

=Varju=: Hm… Jó ezt tudni… Könnyen beszíl kelmed a szegínyekrül.

=Biró=: Nem vagyok én püspök, hogy a rihes vén kódusok lábát mosogassam.
Bíró vagyok én a faluba.

=Varju=: Míg más nem lesz a.

=Biró=: Még azután is.

=Varju=: A mán igaz. Kidanóta Gedi. Soká fog a fájni. He, he, he.

=Biró=: Azír még se kenegetem Varnyu-hájjal.

=Varju=: Nem is használ a mán a Sári birónak. Hehehe. Isz mán az egész
falu danójja, hogy „Sá-ri bí-ró hum, hum, hum…“ Eh, jobb is lesz idejíbe
tovább állani onnen, a hun a part szakad… Hehehe, csalogatás vót az
egísz! A Poncziuspilátust meg lehetne választani, de Sári bírót? Asztat
nem itt többet!… „Komódba tartyák az eszit.“ Tarthattyák, mit árt!
Perejjen be! Szeretném én azt látni, ó be szeretném megérni, hogy én
rajtam valaki perrel megvegyen valamit! Külgyön végrehajtót! Jó kis
fejõsteheneim vagynak, ingyen is adok belõle. Itt hordom a süveg alatt…
He-he-he! A bíró! A csak ojjan, mint a pesti bóha, nem csipi a szegínyt,
csak az urakat. (Lármásan.) Szabad ember vagyok én, annak adom el a
voksomat, a kinek akarom. Ha a bajuszomat hegyesre kipedrem, mindenikre
aggatok egy bírót. Pengõ Kovács az én emberem. Kutya fülû, de talpig
ember. Phi! Mán Varju Gábor nem alázkodik egy Sári bíróhoz.

=Biró=: Gábor! Tisztujj innen Gábor! Egy istenem van, de a Kovácspinczét
a ki felverte, csendõrkézbe kerül, ha a választás órájáig hangodat
hallom, Gábor.

=Varju= (rémülten): Hát szólok én? Ez is szó? De jányszive van bíró
uramnak!… Hát iszen, nem czinkefiókát hoztam most is a Pistikának,
nyalom ki… (Igen sötét, alattomos arczczal elsompolyog, a szin sarkán
megrázza az öklét.) Nem is kell az én szómat meghallani, tudok én
csendesen is beszílni! Sári bíró! (El.)

=Lizi= (kijön): Keresztapám!

=Biró=: No csitri!

=Lizi=: Jaj micsoda ember maga, ídes keresztapám!

=Jóska=: Azír fene gyerek!

=Biró=: Látod te süvölvény! így kell azt csinálni. Az asszony
kiokoskodja, az ember megcsinájja. (Megpaskolja a Lizi arczát.) Te
gyerekek, hanem ti is tegyetek meg nekem valamit.

=Lizi=: Mit keresztapám?

=Biró=: Szeretném hallani – azt a fene nótát.

=Lizi=: Az nagyon csuf.

=Biró=: Csuf, csuf. Nem is gondolom, hogy ojan szíp legyen, mint a
kontyozó nóta! (Megcsípi a Lizi arczát.) Fütyüld el csak.

=Jóska= (fütyöli.)

=Biró=: Hát a verse? ’Sz arra vagyok kiváncsi!

=Jóska= (eldalolja az elsõ verset, halkan beledalol a bíró arczába.)

=Biró=: Egye meg ûket a pokol… Te kis Sári te, hallod, sose vegyél
kötelezvényt az ojan adósságrul, a mit ugy se lehet megvenni. Add inkább
ajándíkba. Látod mit ér! No hát még?

=Jóska= (eldalolja a második verset is.)

=Biró=: Vigye el a patvar… Hallod; fiók Sárim, az isten álgyon meg, ez a
szegény fiu még bolondabbat is megtesz, ha te nem kímíled meg. Van még
nóta?

=Jóska=: Van egy. (Eldalolja.)

=Biró=: Ördögök szánkáztassák meg azt a Gedit. Hanem rátok is keresztet
lehet vetni. Hehehe. Majd én csak kaczagok, ha látom!

=Lizi=: De keresztapám! (A Jóska háta megé dugja a fejét.)

=Manczi= (jön): Hamar, hamar, jön nénémasszony!

=Biró=: Hun a nyakbavaló kendõ? (Kapkod.)

=Lizi=: Majd én felteszem. (Felteszi.)

=Biró=: No mingyár jobban érzem magam, így nem fázok meg, ha anyátok rám
níz.

=Lizi=: Hát én most hova legyek?

=Biró= (átkapja): Bujj a kebelembe, te ki áspiskigyó.

=Jóska=: Vagy ide e’!

=Lizi= (ugrál, szeleskedik, a birót megcsókolja, Jóskát játékosan
arczonlegyinti s nevetve be az ólba): Ej de szeretném tudni…

=Biró=: Mit te?

=Lizi=: Mit csinál most Hajdók sógor.

=Biró= (megfenyegeti az ujjával): Én is szeretném. Majd elmék hozzá
mingyán.

=Lizi=: Pá! Kukk! Hpczi! (El. Jóska leül a helyére fát vágni, a biró is
fejszét fog s belevág egy tõkébe. Manczi nevet rajtuk.)

=Biróné= (gyanakodó arcczal jön s körülnézeget): No mégis csak ennyire
vagytok? Ennél ugyan egy früstököt se tudok megmelegíteni.

=Jóska=: Most látok én hozzá, ides anyám amugy istenesen. Még akar ezt a
szint is felvágom.

=Biróné=: Nem tudom, mit csináltatok eddig.

=Biró=: Én ugyan most fogtam hozzá, mer bizon szundítottam egy jót. E
meg itt a Manczival vihánczolt.

=Biróné= (Manczit megöleli félkarral): Miattad nem haragszok igen
nagyon. Ej, fiatalság, bolondság. Meg lehet engedni ennyit a kézfogó
elõtt való nap. Hanem jobb lesz, ha te nem tõtöd itt az idõt a választás
elõtt való nap.

=Biró=: Bizony mondasz valamit. Megyek is, átnízek Hajdók sógorhoz.

=Biróné= (fát szed az ölébe): Jó is lesz. Mer csak annyit mondok, hogy
meglegyen hónap az a választás.

=Biró=: Meglegyen? Még asse lenne meg? Hát mi vagyok én? Mi? A ki
felmarkolta! Nem Sári biró?!…

(Függöny.)




HARMADIK FELVONÁS.

(Az elsõház, a tiszta szoba, de most kissé rendetlenség van, a székek
szanaszét a szobában. A bíró öltözik, már a nyakkendõjét csavarta fel.
Jóska a kalapján igazgatja a darutollat, a szájában pipa.)

=Jóska=: No ídes apám, ijen jókor reggel hogy esik a hazudás?

=Biró=: Mán nincs jókor fiam. Nyócz óra.

=Jóska=: Osztán mán nyóczkor jól esik?

=Biró=: Fiam, a hazudás, az jól esik tele hassal ís, meg éhgyomorra is.

=Jóska=: Szegíny ídes anyám, hogy elhiszi az ártatlan lílek, hogy
egyhangú lesz a bíróválasztás.

=Biró=: Az is lesz.

=Jóska=: Meghiszem. Csakhogy ippen Pengõ Kovácsot fogják megszavazni.

=Biró=: Ne ordíjj te nyomorúság… Még belíp az anyád, osztán azt hiszi,
hogy essama… Iszen arrul én ugyse tehetek, se a fõszógabíró…

=Jóska=: Való a. Ídesapám nem tehet róla, se a fõszógabíró. Beg össze
vannak tanulva ezek a nípek. Itt a benyilóba egísz irodát csináltak az
elébb, úgy kanyaringatták aláfele mindenkinek a nevít, a ki még nem vót
rajta az árkuson. Idesanyám meg idebe csak eskette a fõbírót, hogy csak
másat ne kandidáljon… Úgy kaczaghattam vóna.

=Biró=: No csak ne röhögj. Még mindent elronthatsz.

=Jóska=: Engem ne fíltsík maga ídesapám, de maga mi csinál oszt mán, ha
kisül az egísz?

=Biró=: Ugyan fiam, ésszel élek. Azír vagyok ember, hogy egy asszony
eszin túl tudjak járni. Meglásd, hogy az ídes anyád úgy fog engem
vígasztalni, de úgy…

=Jóska=: Hogy?

=Biró=: Hallgass. Jobb lesz, ha segítesz, ahelyett hogy itt beszíltetsz.
Mán várnak ezek a községházánál. Fogd be hát a szád, tudhatod, hogy ha
beszélek, akkor nem csinálok egyebet. Nem ördög az ember, hogy mindent
meggyõzzön.

=Jóska= (kinéz az ablakon): Mán be is írtek a községházára. Ides anyám
vissza is fordult a kiskaputul. No míg û beírne, én elszelelek. (El.)

=Biró=: Hogy az ördög bujjík belíd helyettem. Nem lelem ezt a jukat. (A
kabátjával veszõdik, fel akarja venni.)

=Biróné= (sietve bejön, fagyosan összedörzsöli a kezét): Kedves ember ez
a fõbíró úr. A lelkem még most is többet ér, mint tíz fiatal. A szentem.
Hogy legyeskedik még most is a vén kecske.

=Biró=: Khm, hm.

=Biróné=: Mit krákogsz, vén bakter. Nincs kedvedre? Nem tudom, nálam
nélkül mire mentél vóna vele. Bizony most is csak az én kedvemért igérte
meg, hogy nem kandidálja azt a veres ökröt, ha az egész falu fellázad
is.

=Biró=: Gyere mán. Láthadd, hogy nem lelem a… jukat. (Biróné segít
neki.) No. Hát nem az asszony dóga, hogy beleigazítsa az urát?

=Biróné= (a hátára ver): Vén ló. Még most is görbén jár az esze.

=Biró=: Bizony már sokszor görbén, ritkán egyenesen. (Összenevetnek.
Illegeti magát.) No, nézz körül, jó leszek még birónak?

=Biróné=: Meghiszem azt. Husz esztendõvel ezelõtt se vótál jobb.

=Biró=: Azír! Mer aszondom, hogy soha még én nem akartam így ezt a
vedlett biróságot, mint most. Soha én… Ha osztán most kibukok… a
Tiszának megyek.

=Biróné=: Nem lesz baj apjukom. Minden jól van.

=Biró=: Kibujdosok a faluból. Pengõ Kovács csak beszélt, de én
megteszem. Itt nem is lakok tovább. Elmegyek a jányomhoz az Erzsihez,
Turfaluba. És még a hóttas ágyamon is elátkozom ezt a falut.

=Biróné=: Ne búsulj öregem, mindent eligazítottam én.

=Biró=: Hej Sárikám lelkem, csak még ecczer legyek biró…

=Biróné= (meglapogatja): Megleszel öregem. (Nevet.) Mán a hideg kileli
érte, mint a gyereket a vadalmáért.

=Biró= (nyújtózkodik): Ó, ó, vén csontjaim, szúvas vén csontjaim, hogy
recsegnek-ropognak. Tudod-e Sári fiam, mire vágyok én még jobban mint a
biróságra?

=Biróné=: Mire apjuk?

=Biró=: Arra, ha elhivatnád azt a kenõ asszonyt. A Virágnét. Ha az
megdürüczkölné egy kicsit a hátam, mingyán megfiatalodnék tülle… Mer nem
birom mán se a karom, se a lábam mozdítani ettûl a sok köszvénytûl, ami
belémfészkelte magát. Ezek a téli utak… Az ég sillyessze el. Most nyáron
lesz a képviselõválasztás, azután meg persze pótválasztás,
megyebizottsági tagválasztás, papválasztás… ó uramisten, elõre zötyög a
lelkem is a sok szekerezéstûl. Éjszakázás. Verekedés. Pájinkaivás.
Osztán csak ennyitül is, akit ma reggel felhajtottam, mán mintha
fejszével hasogatnák a fejemet. Jaj Sári, beg eljárt az üdõ.

=Biróné=: – Jézusom, hiszen nem is szóltál róla, hogy ilyen nyavajás
vagy.

=Biró=: – Mit beszíjjek hiába? De hiszed, nem hiszed, alig birok egy
tapodtat is lépni. Enné meg a rossz az egész biróságot… Csak úgy hozzá
ne nõtt vóna a szívemhez, ott hagynám ûket mint… jajj, ezek a
köszvényes, szúhos vén csontok.

=Biróné=: Jajaj!

=Biró=: Hát ez a lator fiú, ez hun van mán? Nem lehet mán vele birni.
Agyon búsulja mán magát az után a jány után, mintha több se vón a fõdön.

=Biróné=: Nagyon összeszoktak.

=Biró=: Csak pártold itt nekem. Még te is. Csak az van hátra. Mentegesd
a rossz köjkit. Járta vón meg, ha én is igy kapaszkodtam vóna valaha a
magam szeretõje után.

=Biróné=: Hagyjuk a régit. Épen te voltál különb a fiadnál.

=Biró=: Engem nem tiltottak el a szüleim tülled. Hát nem tudhatod…

=Biróné= (felfortyan): Tán ott hattál vón a rosz apádér, anyádér?

=Biró=: Mi? Azt értsem ebbõl, hogy a fiam itt hagyjon, ha neki tetszik?
Vagy azt, hogy én térjek ki neki? Soha azt!… Mer vagy vótam biró valaha,
vagy se. De ha most nem leszek… mikor igy kihegyezték az istóriát…
Tiszának megyek! (El.)

=Biróné=: Jaj teremtõm, de meg vagyok veletek áldva. Mindnek van baja,
csak nekem nincs. Tán én nem nyöghetnék…

=Veróni= (jön): Jónapot Sári.

=Biróné=: Hát téged mi hoz ecczer ide?

=Veróni=: Csak eljöttem Sári. Megkerestelek mint régi jó barátnémat.
Együtt jártunk iskolába.

=Biróné=: Azt mán hallottam. Üjj le.

=Veróni= (leül, csönd).

=Biróné= (bosszus az alkalmatlan látogatóra): Hogy aludtál, Veróni?

=Veróni=: Köszönöm, jól, Sári.

=Biróné=: Akkor jó. (Csönd.) Mi ujság?

=Veróni=: Semmi, Sári. (Csönd.)

=Biróné=: Mongyál valamit.

=Veróni=: Nem tudok mit, Sári.

=Biróné= (sóhajt): Hát mikor mégy haza?

=Veróni=: Ma délbe, Sári.

=Biróné=: Akkor jó. Rendbe vagytok?

=Veróni=: Hálistennek, Sári.

=Biróné=: Akkor jó.

=Veróni=: Csak köszönni gyüttem, Sári.

=Biróné= (feláll): Isten álgyon.

=Veróni= (feláll): Isten álgyon, Sári. (Indul, az ajtóban megáll.)
Köszönöm a hozzám való szívességedet, Sári.

=Biróné=: Jól van… Hát nem vesztetek össze?

=Veróni= (szaporán, pletykázva): Hát tudod, az ugy vót, hogy az öcsém
elõször lármázott, meg lármázott, meg káromkodott, meg káromkodott.
Elnevezett engem mindennek a sárga fõdig, oszt én meg tudod csak
hallgattam, meg hallgattam, oszt egy szót se szóltam, osztán mikor
kifujta magát, hihi, azt mondtam, hihihi, hogy azt mondok, hihi: majd
segít hát rajtam öcsém, a jóisten, meg Sári. Hihi… No hát akkor kezdte
rá a czifráját. Ó hogy elmondott az tíged mindennek, Sári, büdösnek meg
koszosnak, meg –

=Biróné=: Jójó, ezt nem muszáj mind elmondanod.

=Veróni= (megzavarodik): Hogy vót, – mi is – mit is, – hogy is modtam?
Hogy hagytam el, Sári?

=Biróné=: Hogy engem szidott.

=Veróni=: Ahá, tudod, elmondott az tíged mindennek, csak jónak nem,
koszosnak meg büdösnek, aszongya nem leszel biróné többet, ha a fõbiró
százszor…

=Biróné=: Ki ne mondd, mert a jézusmáriáját az öcsédnek! becsukatom, ha
olyat mond, a mi megkissebbít.

=Veróni=: Hogy aszondi, hogy û nem fíl attul, Sári.

=Biróné= (lenyeli a mérgét): Hát hogy egyeztetek ki az örökségen?
Kifizet?

=Veróni=: Kifizet Sári.

=Biróné=: Akkor jól van. No isten áldjon.

=Veróni=: Isten álgyon Sári. (Áll és vár.)

=Biróné=: Örülsz, hogy már hazamehetsz?

=Veróni=: Haj bizony. Mán az ícczaka se tuttam aludni tülle, hogy vajon
jól bezárták-i azt a bornyut, meg a disznónak a moslíkba biztosan két
marokval tett a jányom árpadarát, pég megmontam neki, hogy csak eggyel
tegyik. Egy esszemarikkal, az ippen elíg. Nem? Sári?

=Biróné=: Örülsz, hogy itt vótál?

=Veróni=: Bizony örülök, hogy láttam ecczer mégis az ídes tesvíröcsímet.
Mikor éngem innen elvittek, akkor û még csak olyan bajusztalan fattyú
vót. Aligség alig is akartam elhinni, hogy û û legyík. Hé milyen ember
lett belõle Sári, ha látnád! Oszt mán még a legínyfia is külömb, mint û
akkor vót, mán az is kiszógálta a katonaságot. De még házasodik is mán.

=Biróné=: Kit venne el?

=Veróni=: A Zsuzsi néni, – hogy a még most is olyan öregasszony, mint
mikor mi lyányok vótunk, hallod!… annak az unokáját, a Manczit.

=Biróné=: Ki a fenét?

=Veróni=: A Manczit.

=Biróné=: Ah, ne beszéjj bolondot, hogy venné el azt?

=Veróni=: De bizonyisten…

=Biróné=: Régen, lehet hogy akarta…

=Veróni=: Most, Sári, most! Az este is ott vót a jány oszt az a betyár
köjök úgy összecsókóta a szemem láttára, de úgy összecsókóta, majd
halálra kaczagtam magam. (Kaczag.) A hogy az összecsókóta.

=Biróné=: A Zsuzsi néni unokáját, Manczit?

=Veróni=: Aztat a!

=Biróné=: Megbolondultál? Manczi az én fiam menyasszonya.

=Veróni=: Aj, monták azt neki is, oszt û kaczagott, hogy û nem is menne
olyan taknyoshoz.

=Biróné=: Majd megtaknyosozlak én benneteket. Elpusztujj mán a szemem
elõl, mer mingyán kihasadok a míregtül. Hát ezért kellett
ideszemtelenkedned, te vén szajkó te.

=Veróni= (ijedten): Haragszol Sári?

=Biróné=: Dehogy is. Jókedvembe vagyok.

=Veróni=: De haragszol. Látom én a szemedbûl, hogy haragszol.

=Biróné=: Haragszok hát.

=Veróni=: Jaj Sári, ne haraguggy Sári. Mikor én az egy testi-lelki jó
barátod vagyok Sári. Csak rám ne haraguggy Sári, tudod az iskolába is
két jóbarátok vótunk Sári. Tudod mikor ojjan tenyereseket kaptam miattad
Sári, hogy kirepedt a bûröm, Sári.

=Biróné= (félkarral megöleli): Jójó no, rád nem haragszok. Isten álgyon,
dógom van Veróni. Fujja be a haragot a homok. Isten álgyon.

=Veróni=: Isten álgyon Sári. (El.)

=Biróné=: No, megkönnyebbültem ettõl is…

=Hajdók= (jön): Jónapot.

=Biróné=: Megvót a választás?

=Hajdók=: Meg. A megvót.

=Biróné=: No? Hát osztán?

=Hajdók=: Hát megvót no.

=Biróné=: Mit akarsz?

=Hajdók=: Hát elkûttek megmondani.

=Biróné=: Mit? Csak nincs baj?

=Hajdók=: Baj! Mi az, hogy baj?

=Biróné=: Egyhangú vót a választás?

=Hajdók=: A megvót. Egyhangú vót.

=Biróné=: No hát akkor. Csak nem csinált valamit Pengõ Kovács?

=Hajdók=: De. Valamit csinált.

=Biróné=: Szent isten! Verekedett?

=Hajdók=: Nem, azt nem. Nem verekedett.

=Biróné=: Beste köjke, velem ne izélj! Mert ez a seprû!… Hát mit
csinált?

=Hajdók=: Hát csinálni nem csinált az semmit, csak azt, hogy ütet
választották meg.

=Biróné=: Jézus!!!

=Hajdók=: Hajaj.

=Biróné=: Belehalok… Borzasztó… Hát hogy vót, mi vót, kárájj mán. Te.
Dögholló te.

=Hajdók=: Minden komiszságot csak nekem kell megcsinálni… Engem küldenek
ilyeneket elmondani. Nem értek én hozzá. Én csak együgyü szamár ember
vagyok, a ki ippen elmongya, a mit tud… Hát úgy vót a, hogy a hogy ma
reggel elmegyünk innen nagy fittyel, hát nem is gondolt ott a világír se
senki semmire. Begyütt oszt a fõbíró meg a jedzõ, meg a bíró úr, oszt
aszonta a fõbíró, hogy hát eegyütt bíróválasztani. Jó van. Hát akkor
csak feláll Nagy Pál Istók, a kebelibe nyul, oszt aszondi: A kössíg azt
kiváni, hogy Pengõ Kovács gazda legyík mán biró, itt az irás rulla.
Odadi az árkust a fõszógabírónak. Ez mírges vót mán mint a pulyka. Mán
aszhittem, szítszakíti az egíszet… Belepislant. Hát majd sóbálvánnyá
lett, mikor láti, hogy az árkus elsõ ódala tele van írva a gazdák
nevivel… De még a második ódal is. Meg a harmadik is. Furtonfurt. Még az
utósó ódalon se vót annyi hely, hogy egy légy odaköphetett vóna. Mind az
egísz falu, 186-an írták alá, hogy ûk mind Pengõ Kovácsot akarik
bírónak. Egy se hibádzott onnét.

=Biróné=: Egy se?

=Hajdók=: Egy se.

=Biróné=: Te se?

=Hajdók=: Én – nem vótam rajta.

=Biróné=: A neved se?

=Hajdók=: Aztat odakörmölte valaki.

=Biróné=: Hulljon le a körme.

=Hajdók=: Én se kívánok neki jót.

=Biróné=: Hát akkor mér nem ágaskodtál idejibe? Mír nem kijabáltál, hogy
hamisság van az írásba.

=Hajdók=: Mit ér, ha az egész falu vállali.

=Biróné=: Mit ér? Ha egy hamis van benne, az egész semmit sem ér.

=Hajdók=: De ha nem vót hamis.

=Biróné=: Hát te írtad rá?

=Hajdók=: Ha rá kísztettek.

=Biróné=: Minek hattad?

=Hajdók=: Egye meg ûköt a fene, eleget kapálóztam ellene, – de a még nem
elég: vagy huszonöt gazdának a nevit ráíratták vélem.

=Biróné=: Ugye.

=Hajdók=: Itten-e, ma reggel, itt a benyillóba. ’Sz arra kellett a
ténta.

=Biróné=: Az én tintám. (Hallgatnak.)

=Hajdók=: Hát aszonták, ha váltó alá oda tudom kanyarítani a komák
neveit, ide is leírhassam. (Csönd.) Hajaj.

=Biróné=: No Hajdók József kedves öcsém, sohase hittem vóna, hogy egy
ijen szép derék ember ijen becstelen, utálatos kutya legyen. Hogy egy
ijen valóságos jó magyar ember: ojan galád, piszok disznó legyen.
(Elfordul.)

=Hajdók= (egy kis hallgatás után): Fujja ki kend Sári néném. Attúl
könnyebbedik az emberi termíszet. Fujja ki ídes néném.

=Biróné=: Fujd ki te a lelkedet. Azt fujd ki. Attól könnyebbülj meg. (A
szemét törüli.) Hogy hónap huzathassak hármat neked. De nem sajnálnék
egy porczió pájinkát attul, a ki bekaparja utánad a fõdet… De nem
sajnálnék… Hogy ez a dög fõd is nem bir itt meghasadni, hogy elnyelje
ezt a zsodoma falut. (Toppant, megrugja a földet.)

=Hajdók=: Hajaj. Mit csináljon a szegíny ember. Maga se tehetett vóna
máskíp az én hejembe. Ha az egísz falu összefog, bolond ember áll vele
szembe. Többet mondok ídes nénémasszony, én a maga kedviér csináltam, a
mit csináltam. Mikor láttam, hogy mán ígyis-úgyis mindegy, akkor meg
akartam szabadítani a bátyámat attúl a csúfságtól, hogy pocsíkul
leszavazzák. Így tisztessígesebb. Úgyis az rontott el mindent, a ki azt
a nótát kierisztette a falu szájára…

=Biróné=: (sír.)

=Hajdók=: Osztán maguk ugyse veszítenek véle, mer a legelõosztás
meglesz, oszt abba az egísz birtokosság meggyõzõdött, hogy a maguk
Rítekajja fõdgyét szípen ki kell kerekíteni. (Csönd.) Csak aztat
szántam, hogy mikor a fõbíró az árkust megmutatta a bátyámnak, ennek a
színe ojanra változott, mint az ólom.

=Biróné=: Jézus Krisztusom!

=Hajdók=: Elíbb nem is tudott mit szólni.

=Biróné=: Krisztus Jézusom?

=Hajdók=: Azután aszonta, hogy –

=Biróné=: Mit!

=Hajdók=: Aztat mán nem tudhatom, hogy mit, mer igen csendesen mondta.
Hanem a szavára aszonta a fõbíró, hogy tíz perczig felakaszti a
gyüllést… De ugy fellílegzett arra az egísz közsíg, mint a fergeteg. A
bíró feláll, odamegy Pengõ Kovácshoz, félreszólítja… Valamit mondott
neki csendesdeden. Az meg íppugy felelt meg rá. Û megint szólt, az is.
Azután osztán paroláztak, oszt a bíró ur aszonta nagy fennhangon: Hát
fõszolgabíró uram, én is hozzájárulok a kössíg kívánságához, hogy Pengõ
Kovács legyen a bíró… Így vót a. (Hallgatnak.)

=Biróné=: Hajjaj.

=Hajdók=: No hát hogy e megvót, megválasztották a többit. Törvénybírót,
esküdteket, – én is a lettem…

=Biróné=: Hát Varju?

=Hajdók=: Egye meg a fene a kapczáját. Aztat még most választyák, az
ajja tisztsígeket!… Hej csak a kúdús parasztok közt szítüthetnék
ecczer!… No Isten áldja ídes néném. (El.)

=Biróné= (bólint s egy ideig csüggedten ül, majd felpattan.) A sátánok!
A sátánok! (Le s felszaladgál a szobában, egyszer csak kinéz az
ablakon.) Nini! a kis kígyó! (Idegesen nyitja ki az utczai ablakot s egy
cserép virágot lever.) Óh az ördög vigye el… Lizi! (Mézédes hangon
kikiabál.) Lizikém! Gyerekem! Gyere csak be szivem! Gyere be egy kicsit
gyöngyvirágom.

=Lizi= (kint): Igenis keresztanyám.

=Biróné=: Gyere csak gyere. (Bezárja az ablakot.) Még ezt a virágot is
megsiratod! (A kötõjébe felszedi a cserepeket s a földet. Beviszi a
benyilóba.) Gyere csak, hadd fizessek az apádér. Hadd tépjem meg a
tollad kis vércse.

=Lizi= (bejön): Szabad beljebb keresztanyám?

=Biróné=: Szabad-e? Nagy tisztesség a házunkon, ha a bíró jánya
megszerencsélteti?

=Lizi=: Igazán? (Elrestelli magát.) Keresztanyám csak csúfol.

=Biróné=: Hogy merném én azt a hatalmasok gyerekével. Az apád mán a
bíró!

=Lizi=: Biztos?

=Biróné=: Mint a halál… Na lám, mijen szerencsés lábbal kõttem én ma. Én
ujságolhatok ijen nagy hirt a Pengõ Kovács jánynak. (Megtörül egy széket
a kötényével s megvetõ hizelgéssel szól.) Tessék leülni nálunk Lizi
kisasszony, bíró kisasszony!

=Lizi=: De keresztanyám.

=Biróné= (rákiált): Ülj le!… No! Hát most mán szíp madaram csak károgd
el, hogy csináltátok ki a nagy hunczutságot.

=Lizi=: Én nem tudok semmirûl semmit.

=Biróné=: Ó ne tetesd magad; átlátok rajtad, mint a szitán. Hunczut a
májad, a veséd, a zuzzád. Hunczutságból vagy tetõtûl-talpig, mint az
apád. Az az én jó becsületes fijam ojan lenne köztetek, mint a szem
tiszta buza a konkojba. Te! Szígyelld magadat te! Ijen fiatal, mán is
ojan gonosz. Álnok! hazudó! Hogy lehet egy házban meglenni avval, a ki
hazudik. Inkább elharapnám a nyelvemet, minthogy hazudjak… No mondd meg
hát, hogy csináltátok ki azt a istóriát?

=Lizi= (pisszegve): Én keresztanyám semmit se tudok, ha kettõbe hasít
se.

=Biróné=: Mégis hazudozol? Az apád írta a falu nevit az árkusra? Mind az
apád írta?

=Lizi= (felcsattan): Az én apám egyet se írt oda.

=Biróné=: No lám, hogy megfogtam! Ijen kis macska akar vélem körmölõsdit
játszani. Mindent tudsz! Hát csak valld be, mán úgyis mindegy. Hogy
csináltátok ki, te meg az apád, két jótét lélek.

=Lizi= (sírva fakad): Én nem vagyok jótét lélek.

=Biróné=: Bizony nem. Azt jól mondtad. Mert ha az volnál, mindent
elmondanál ijen öreg nénédnek. Nem álorcáskodnál a tulajdon keresztanyád
elõtt. Hiszen nem is sír. Csak úgy teszi magát! Te, te gyönyörû
mákvirág!

=Lizi= (sírva): Én nehem vagyok gyönyörû máhákvirág.

=Biróné=: Nem bizony! De a vagy! Ó, ó, beg is utálom az ijen
szenteskedést. Iszen csak lennél menyem, majd ránczba szednélek. Te, te.
Rücskös béka. Iszen te pirosítóval kened magad.

=Lizi=: Én nem kenem.

=Biróné=: Pedig rádférne, te meszelt fal. Hogy az én istenem álgyon meg
benneteket avval a híres apáddal, úgy a hogy én kívánom nektek.

=Lizi= (felpattan): Vigyázzon keresztanyám! Fogja meg a nyelvét. Az
apámat ne mártogassa bele!

=Biróné= (elszörnyed): Micsoda?

=Lizi=: Mer ha maga tud egyet, tudok én kettõt!

=Biróné=: Jaj te!

=Lizi=: Hát igenis én törtem meg a kigyó fejit.

=Biróné=: Ó!

=Lizi=: Én hát! Ha kimondtam, kimondom.

=Biróné=: Mi!?

=Lizi=: Nem csak úgy az égbül pottyant ez a ménkû. Elébb én húztam fel a
toronyba! Hát tuggya meg kied, velem húzott ujjat! Mit bánom! Nem
szoktam hazudni, ha nem muszáj. Azír, hogy csak egy ijen jány vagyok,
van nekem is, a mi másnak nincs. Én örültem legjobban, mikor kied
kikergette Gedit. Az bizony nagy bolondság vót. A nélkül nem lehetett
vóna semmit kezdeni!… De én egybe kifundáltam az egísz istóriát avval az
árkussal. Én irattam alá a szegínysíget Varnyuval, a gazdákat Hajdók
sógorral. Én csináltam ki, hogy egy szó se kerüljön a kied filibe. Mer
ha kied napamasszon, én meg vagyok menyemasszon! Úgy próbálja meg tülem
elvenni a fiát, hogy ott szabatom ki a Rétekalja legelõrészit a tulsó
határba, a Tiszaöntésbe, a hun ötször megy rá az árvíz még a száraz
esztendõbe is. Osztán ha kied bírót tudott csinálni az urából, én is
fogok a magamébul. De ojan bírót, hogy meg se kell tõteni, mán lû!… Csak
megharagíccsanak!

=Biróné= (két kezét égre emeli): Óh menybéli jehovaisten. Hallottál mán
ijet odafenn a Khérubimok közt?… Hiszen ez nem vércse, ez kettõsfejû
tüzes sárkány kígyó!… Oh jó falu, szegíny falu, ídes szülõfalum; ó
micsoda sorsra jutottál!… De legalább megemlegetitek a jó Sári bírónét,
az áldott jó lelket, a ki vótam! (Sírva fakad.) Mer a vótam! Mer senki
se tudja, mijen jó vótam! Csak a jó Isten meg az angyalai, a kik beírták
a nagy könyvbe!… De te gonosz vagy, te, te! Szígyelld magad te jótét
lélek te! (Elsiet.)

=Lizi= (kifakad): Mán mehegint ez a… (Sírva fakad s csendesen sírdogál;
Jóska megkoczogtatja az ablakot.)

=Jóska=: Lizi! Lizi!

=Lizi= (odanéz): No.

=Jóska=: Lizi. Nyisd ki csak babám azt az ablakot.

=Lizi= (megrántja a vállát.)

=Jóska=: Nyisd ki mán, mert betöröm!

=Lizi= (kinyitja s durczásan elfordul.)

=Jóska=: Te! Szen te! rísz! Mi?

=Lizi=: Persze, hogy rívok.

=Jóska=: Mír?

=Lizi=: Nem jókedvembûl.

=Jóska=: Jójó, de ki bántott?

=Lizi=: Ki?!

=Jóska=: Ki?

=Lizi=: Az anyád.

=Jóska=: Az anyám? Az ídes anyám? Ne beszíjj mán! Az ídes anyám?

=Lizi=: A.

=Jóska=: Hm. Várj csak. (Beugrik az ablakon s leüt egy cserép virágot.
Ijedten megállanak, figyelnek.) Na most majd én is mingyán rívok. (Össze
akarja kaparni.)

=Lizi=: Ugyan hagyd el. (Összeseprí a kötõjébe a földet s beszalad vele
a benyílóba.)

=Jóska=: Û, be megkönnyebültem. Hát mi bajod?

=Lizi=: Aszonta az anyád, hogy –

=Jóska=: Mit?

=Lizi=: Lepocskondiázott mindennek. Annyi becsûletet nem hagyott rajtam,
mint a körmöm feketéje. Még azt merte mondani, hogy én fundáltam ki az
egész biróválasztás módját –

=Jóska=: Hát azt eltanálta.

=Lizi=: De û nem tudhassa, hogy meri rám fogni? (Sír.)

=Jóska=: No, ne ríjj mán no, te jótét lélek.

=Lizi= (felzokog): Ez is azt mongya rám, hogy jótét lélek. Mind csak
rajtam szánt. Az egísz fajtája csak ellenem áskálódik.

=Jóska=: Nono. Ne vedd mán ojan nagyon a szívedre. Hallgass mán no. Csak
addig hallgass, míg az esküvõ meglesz. Azután oszt nem bánom, ha mind
kipakolod is, a mi a begyedbe van.

=Lizi=: Tudom, hogy azután is hazajársz az anyád kötõje mellé; csak az û
parancsát fogod mindig lesni. De nem is lesz ennek jó vége. Soha jó vége
nem lesz ennek! Mer mindig csak én ellenem fog uszítani az anyád.

=Jóska=: Nem fog a. Nem ojan a.

=Lizi=: De fog. De ojan.

=Jóska=: Jójó, no.

=Lizi=: De tudom istenem, ott is hagylak az elsõ napon, a méken az anyád
belepiszkál a dógomba.

=Jóska=: De hát az isten áldjon meg, ne beszíjj mán íjen keserveseket,
mer elfacsarodik a szívem. Hát mán hogy piszkálódna olyanba, a mihez
semmi köze? Az én házamba senkinek semmi beleszólása, csak neked, meg
nekem. Ott minden úgy lesz, a hogy te akarod, meg én akarom. Nem igaz?

=Lizi=: Jaj Jóska én meghalok, ha megcsalsz.

=Jóska=: Nem halsz meg Lizi, mer én nem csallak meg. Inkább a kedvedír
az egísz világot, de tígedet nem.

=Lizi=: Gyünnek. Jaj hová legyek?

=Jóska=: Gyere csak be ide a benyilóba. (Elmennek.)

=Biró= (szomorú arcczal jön, sóhajt): Haj, haj. Befellegzett Sári. Itt a
világ víge.

=Biróné=: Nono öregem. Lelkem öreg apóm. Nem kell igy elhagyni magadat.
Semmi a!

=Biró=: Nagy csapás. (Leül s maga elé búsúl.)

=Biróné=: Majd jóra viszi a köszörûkõ. Nekem is van elíg bajom… De jó az
isten, û tudja, mit miért csinál. Hiszen senki se lehet örökké biró.
Úgyis ojan köszvínyes, fájós mán minden csontod, – estére elhivom a kenõ
asszonyt, – bizony inkább örülök, mint búsúlok, hogy nem lettél meg…
Most gyünnek ezek a választások, fiatal is beledûlhet. Egy percznyi
nyugodalmam se lett vón az egíssíged miatt. Látod most is ojan rosszul
van a kendõ a nyakadba, nem vigyázol magadra. Pedig ha ágynak esel,
kinek baj? csak nekem. Oszt ha tíged is fõd alá teszlek, ki marad
nekem?… Minek harczojjunk tovább öregem? Elíg vót ez egy íletre. Jó
nekünk mán pihenni egy kicsint.

=Biró=: De mikor ojan nehéz lemondani.

=Biróné=: Bizony nehéz! Nehéz bizony. De mit csinájjon az ember?
Akármijen nehéz is, meg kell lenni, ha nem lehet máskép. Tán nekem nem
fáj a szivem? Dehogy is nem, mikor majd meghasad. Mégis csak
beletörõdök. Hát te se busujj rajta tovább… Inkább mondd el, hogy vót,
mit beszéltél Pengõ Kováccsal.

=Biró=: Hát aszontam neki, hogy – mikor az árkus a kezembe vót, hogy –
Pengõ Kovács! itt ez az árkus. De ne gondód, hogy megnyerted a várat.
Egy szómba kerül: a fõbíró akár félesztendõre elhalasztja a választást.
Addig meg sok fordulhat.

=Biróné=: Be jól mondtad!

=Biró=: Hanem hát, mondok. Ha ijen csufságot tettetek rajtam, jól van.
Férre állok. De csak ha legalább a gyerekek boldogok lesznek… Nem adom a
fiamat neked. Sajnállom tüled, hogy kocsisod legyen. A jányodat se
kivánom el, tudom ugyse térne meg vele a feleségem –

=Biróné=: Jól mondtad! Ezt jól mondtad!

=Biró=: Hát éljenek maguknak. Ott a pusztatelek. Rajta a szíp kis uj
ház. Jó hely, falu közepe. Ha megtollasodnak, kastéjt épithetnek ott
maguknak. Nekik adom. Igaz, ki van adva, a suszter ott lakik, de azt még
hónap kihajitom. Csak ki kell meszelni, itt a vásár, lehet butort venni.
Majd kijárjuk a katonaságtul is a házasodó engedéjt, legyenek maguk
gazdája. A mennyi fõdet én adok nekik, te is annyit adjál.

=Biróné=: Osztán?

=Biró=: Osztán parolát adott rá.

=Biróné=: No jól van apjuk. Mire a hivatalbul kikoptál, íppen megjött
vón a hozzá való ész ebbe a nagy töksi-buksi fejedbe. (Megveregeti a
hátát.)

=Biró=: Az uj biró megigírte, hogy megtisztel. Itt is lesz tán egybe.

=Biróné=: Hát Varjuval mi lett?

=Biró=: Egyhangulag kibukott. Senki se szavazott rá.

=Biróné=: No hálistennek. Ez is rendbe van.

=Pengõ Kovács= (bekopog s belép): Jó napot, jó egíssíget.

=Biróné=: Ninini. Micsoda tisztesség! A bíró uram hozzánk alázta magát.
Isten hozta, nem is vártuk. Ezer esztendeje nem volt nálunk.

=Pengõ Kovács=: Hát bizony magam is alig hittem, hogy ilyen hamar megint
beorczátlankodjak kedves komáékhoz.

=Biróné=: Az isten akarata, kedves koma. Avval pedig nem lehet perbe
szállni. Hát csak le avval a gubával.

=Pengõ Kovács=: Ugyse mulathatok sokáig.

=Biróné=: Persze, persze, uj seprûnek sok a dóga. Nagy a tisztesség,
tulságos az igyekezet, meg ne ártson!

=Pengõ Kovács=: No hát, a mi telik megtesszük, de annyi mi tüllünk nem
tellik, mint az elõttem valótól az utósó üdõbe.

=Biróné=: Azt még nem lehessen tudni. Inkább azt tartom, ojan kézbe
került a birói pálcza, a hova való… A hátán se vón jobb hejen… No, csak
nem akarja elvinni az álmunk?

=Pengõ Kovács=: Isten ments. (Leül.) Mikor íppen jó álomcsinálót keresek
itt.

=Biróné=: Nono, nem vagyunk még bûdi boszorkányok.

=Pengõ Kovács=: Jóegíssíg nem boszorkányság; ha istenáldása. Én nekem
pedig a maguk egíssíges fiára vóna szemem, aztat szeretném a jányomhoz.

=Biróné=: Hogy legyen, a ki minden héten elverje?

=Pengõ Kovács=: Hehe. Hogy rajta próbálja ki a tíz körmét a macska. Mer
hiába, az apja orczája mégse arra való.

=Biróné=: De micsoda szerencse ért bennünket öregem. Eddig csak a jánt
vót szokásba megkírni, most mán a fiút!

=Pengõ Kovács= (nevet): Új bíró, új törvény.

=Biróné=: De nini, most jut eszembe. Hová a patvarba lett az a kis
cserebogár? Iszen már ecczer itt is vót a jánya kedves keresztkomám,
azír, hogy ojan nagy hatalmas lett az apja, nem felejtkezett meg a jó
szegíny bolond keresztanyjárul… Innen el nem tûnhetett, nem tündelevény.
Ha csak itt nincs!… (Benyit a benyilóba.) Á, itt a két madár!

=Jóska, Lizi= (kijönnek pironkodva).

=Pengõ Kovács=: Hát te hun a pokolba jársz itt?

=Biró=: Hahahá! Jól van fiú. Addig jó a baraczk is, míg zõd.

=Lizi=: Én…

=Jóska=: Meg én…

=Biró=: De mán erre iszunk egyet. (Bort tölt.)

=Varju= (bejön, vadul): Aggyisten!

=Biróné=: Mit akar itt ez az ember? Ki ez az ember itt? Kifele, kifele.
Nincs itt semmi keresnivalója.

=Varju=: Hé dehogy nincs! Csak látni akartam, hogy mijen a nagy
bíkessíg! Háláistennek, csakhogy a megvan! Akkor minden jó van! Mer ha a
falu fejei veszekesznek, abbul minden baj származik az egísz kössígre.
Hanem azt a kutya se bánja, ha a ganéba mozognak a bogarak.

=Pengõ Kovács=: Ha részeg vagy, takarodj dolgodra, mert majd
elhallgattatlak.

=Varju=: Éha, be hamar beletanult kelmed jaz bérói hangba. De könnyû azt
megtanulni, mint a többi komiszságot. Hát biró uram, kihagytak kentek a
tisztviselõkarbul. Jó van. Én csinátam bírót egy rosz pakfonkovácsból,
de lesz még a kutyára dér.

=Pengõ Kovács= (csendesen): Varnyu, repülj innen, mer közéd vágom a
bírói botot.

=Varju=: Repülj varnyu! Hiss! Repülj no!… Jó van. Elreppenek… Hanem
aszondom, hogy ha kerülõnek meg nem tettek: még az a dinnyemag is
reszkessen az acskóba, a kit esztendõre vetnek fõdbe. Mer egy se
tudhasssa, kinek az asztalán szegik meg a dinnyét, a ki belõle kikél.
Aggyisten. (El.)

=Biró=: Jól van ecsém, jól van. Most mán látom, hogy ember kezibe van a
bíróság, a ki rólam letõtt.

=Biróné=: Dehogy tõtt le öregem! Sose mossa le azt rólad a jégesõ se.

=Biró=: Mit te? Ódalborda!

=Biróné=: A bíróságot! Hiszen bíró vagy: Sári bíró, a ki

  Tudja mit tegyen ecczerre,
  Csak az asszony nízzen erre.
  Sári bíró, az a bíró,
  Sári bíró hum, hum, hum!

(Függöny.)




      *      *      *      *      *      *




Transcriber's note:


Javítások.

Az eredeti szöveg helyesírásán nem változtattunk.

A nyomdai hibákat javítottuk. Ezek listája:

61 |Manczi? Tán |Manczi: Tán

82 |Hajdók! Hajaj. |Hajdók: Hajaj.



***END OF THE PROJECT GUTENBERG EBOOK SÁRI BIRÓ***


******* This file should be named 62674-0.txt or 62674-0.zip *******


This and all associated files of various formats will be found in:
http://www.gutenberg.org/dirs/6/2/6/7/62674


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org 

Section 3. Information about the Project Gutenberg Literary 
Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

